/ /oM swa sti/ bla ma brgyud pa'i rnam par thar pa ngo mtshar snang ba zhes bya ba/ bla ma dam pa'i zhabs la gus pas phyag 'tshal lo/ /dpal ldan rdo rje sems dpa' nyid/ /phal
pa'i gzugs kyis gdul bya la/ /sna tshogs tshul gyis chos ston pa'i/ /bla ma brgyud pa'i zhabs la 'dud/ /kha ba can 'dir gdul bya'i ngor/ /bde gshegs bstan pa dar rgyas
dang / /khyad par gsung ngag rgyas pa'i tshul/ /brgyud pa'i rnam thar mdo tsam 'dri/ /'di 'chad pa la don gsum ste/ spyir bstan pa dar tshul/ khyad par bod du byon tshul/
sgos gsung ngag dar tshul lo//dang po ni/ 'o skol gyi ston pa yang dag par rdzogs pa'i sangs rgyas shAkya thub pa 'di bskal pa dpag tu med pa'i sngon rol du sangs rgyas
su zin kyang / gdul bya'i ngor 'dzam bu'i gling du tshe lo brgya pa la

sangs rgyas pa'i tshul bstan nas bka' dang po bden pa bzhi/ gnyis pa mtshan nyid med pa/ gsum pa don dam rnam nges las brtsams te/ chos kyi 'khor lo rim pa gsum du bskor nas
gdul bya rnams rang rang gi lam dang 'bras bu la bkod nas/ mthar grong khyer rtswa mchog gi drung du shing sA la zung gcig gi tshal du mya ngan las 'das pa'i tshul bstan
nas/ de'i rjes su de nyid kyi bstan pa yun du gnas te sems can la phan bde 'byung ba yin no/ /de'ang 'bras bu'i dus lnga brgya pa phrag gsum/ sgrub pa'i dus lnga brgya
pa phrag gsum/ lung gi dus lnga brgya pa phrag gsum ste lnga brgya pa phrag dgu/ rtags tsam 'dzin pa lnga brgya pa phrag gcig ste/ lnga brgya pa phrag bcu gnas par gsungs
pa las/ 'bras bu'i dus la rgyun zhugs dgra bcom phyir mi ldog thob pa mang / sgrub pa'i dus

la zhi lhag sgom pa dang tshul khrims dang ldan pa mang / lung gi dus la sde snod gsum so sor spyod ba mang bar gsungs/ de la sngon skye rgu'i bdag mo rab tu byung bas lo bzhi
stong 'gribs te de'i lhag ma rnams phal cher rgya gar du gnas pas sangs rgyas byon/ chos gsungs/ bka' bsdus pas bstan pa dar ba'i yul rgya gar dbus yin pas/ 'od srungs
kyis smras pa/ khyod kyis bsnyen bkur gsol te/ bud med rab tu byung bas bstan pa lnga brgya phrag bcu gnas pa la/ 'bras bu'i dus gcig phri ste rtags tsam 'dzin par 'gyur
ro/ /zhes chos la 'jug pa'i sgo las gsungs so/ /des na khrims gnyis ka shin tu dar bar byung ba yin zhing / dgra bcom pa dang / lan cig phyir 'ong / phyir mi 'ong / rgyun
zhugs te 'bras bu bzhi thob pa dang / byang chub sems dpa' chen po rnams dang / rgyan drug dang mchog zung ste brgyad la sogs pa'i shing rta'i srol 'byed kyi mkhas pa
rnams dang / gzhan yang mkhas pa dang grub pa brnyes pa'i skyes bu du ma byon nas bstan pa yun ring gnas par mdzad pa yin no/ /gnyis pa la'ang gsum gyi/ dang po bstan pa
snga dar gyi lo rgyus ni/ 'o na bstan pa de bod du ji tsam nas byung snyam na/ bod mtha' 'khob yin pas sngon khrims gnyis ka med de/ zas su ri dwags kyi sha za/ pags pa gos
su gyon/ dge sdig gi bye brag gang yang mi shes shing rang dga'i sil bur gnas pas yun ring por chos kyi ming tsam yang ma byung ngo / /bod 'di gang las 'phel snyam na/
sngon rgya gar du khyab 'jug dang 'thab dka' 'gras te/ khyab 'jug gis skyabs bseng gi phyogs byas te g.yul chas pa na srid sgrub kyi kho bos nye du'i tshogs gsod mi nus

so zhes smras pa dang / khyab 'jug gis/ gang gis mi ni gsad pa dang / /gang zhig gsod par byed pa dag /dge sdig gnyis kar mi rigs te/ /gsod dang gsad pa yod min te/ /rigs dang
'dul ba phun sum tshogs/ /bram ze ba lang glang po dang / /khyi dang sme sha can dag dang / /mkhas pa rnams ni mnyam par blta/ /zhes sogs med lta'i tshig dang gzugs sna
tshogs bstan pas bslus pas/ srid sgrub kyi kha lo ba khyab 'jug gis byas te/ g.yul bkyes pas 'thab dka'i rigs dpung tshogs bco brgyad dang bcas pa brlag par byas so/ /de'i
tshe rU pi ni zhes bya ba'i rgyal po dpung tshogs dang bcas pas bud med kyi cha lugs su byas te kha ba can du bros nas ri kha ba can du gnas pa'i rigs la deng sang yang
bod ces grags pa yin no/ /zhes lha las phul byung gi 'grel pa shes rab go chas byas pa las bshad do/ /de lta bu'i bod 'dir lha mo dri ma med pa'i 'od lung bstan pa'i
mdor/ nga yongs su mya ngan las 'das nas lo nyis stong lnga brgya na bod gdong dmar gyi yul du dam pa'i chos dar bar 'gyur ro/ /zhes lung bstan pa ltar lo de tsam nas bstan
pa'i dbu brnyes nas chos rgyal mes dbon gsum gyi ring la dam pa'i chos kyi dbu brnyes/ srol gtod/ dar zhing rgyas par mdzad ces deng sang gi bar du gtam du grags pa yin
no/ /tshul ji ltar na lha tho tho ri gnyan btsan gyi pho brang gi steng du mdo za ma tog bkod pa/ gser gyis bris pa'i dpang skong phyag brgya pa/ gser gyi mchod rten khru
gang ba/ tsintA ma Ni'i rkos phor rnams phyag rgya sgrom bu'i nang du bcug pa nam mkha' las babs nas rgyal po'i phyag tu byung ba las/

gang yin ngo ma shes kyang yid du 'ong bas ming gnyen po gsang ba zhes bya bar btags te phyag mchod byas pas rgyal srid dang mnga' thang cher rgyas te 'phel bas dam pa'i chos
kyi dbu brnyes so/ /de nas rgyal rabs lnga nas/ srong btsan sgam po'i ring la rgya gar gyi yi ge la mkhas pa li byin gdan drangs nas/ glang khams pa go cha dang thon mi
sambho Ta gnyis kyis bod kyi yi ge brtsams/ skad la skad dod btsal te/ dam pa'i chos bsgyur du btub bam mi btub pa lta ba'i ched du sgrung rgyud la sogs pa bsgyur bas btub
par go nas/ mdo za ma tog /padma dkar po/ tsintA ma Ni/ 'dus pa rin po che'i tog dang / rgyal po mdo lnga la sogs pa mang du bsgyur/ lha khang mang du bzhengs/ chos spyod
dge ba bcu spel zhing gtan khrims rnam pa lnga bcas/ bshad nyan gyi srol dang chos grwa mang du btsugs nas dam pa'i chos kyi srol gtod de/ phyis gdung rabs lnga na chos
dar bar lung bstan to/ /de nas gdung rabs lnga lon pa na/ rgyal po khri srong lde'u btsan byon nas/ de'i ring la slob dpon zhi ba 'tsho dang / padma 'byung gnas gdan
drangs te/ slob dpon padmas bod kyi lha 'dre gdug pa can rnams btul/ bsam yas bzhengs pa'i sa chog mdzad/ slob dpon zhi ba 'tshos rab gnas mdzad/ gzhan yang paNDi ta sangs
rgyas gsang ba dang / mkhan po dA na shI la dang / dharma kIrti dang / kA ma la shI la dang / bi ma la mi tra dang / shI lendra bo dhi la sogs pa mang po gdan drangs nas/
gzhon nu blo gsal ba mang po rnams la sgra dang lo tsA ba slob tu bcug pa las thog mar lo tsA ba sad mi mi bdun bya ba byung ste/ de la rgan gsum ni/ dbas ratna rakShi
ta rin chen srung ba zhes bya ba bod

yul du btsun pa byung ba la snga ba mkhan po bo dhi satwa sku gshegs nas 'dis mkhan po byas pa yin no/ /bha dznyA nendra rakShi ta ye shes dbang po srung ba ste/ dam pa'i chos
'byin pa'i mkhan po chen po bod la sku drin che ba yin zhing / sangs rgyas kyis kyang byang chub sems dpa' rta skad ces bya bar lung bstan pa thob pa yin no/ /ratna indra
rakShi ta rin chen dbang po srung ba ste gsum mo/ /bar pa ni glang su ga ta warma rakShi ta bde bar gshegs pa'i go cha srung ba zhes bya'o/ /gzhon gsum ni/ pa gor bai
ro tsa na rakShi ta rnam par snang mdzad srung ba zhes bya ba dang / 'khon nA gendra rakShi ta klu'i dbang po srung ba zhes bya ba dang / gtsang de wendra rakShi ta lha'i
dbang po srung ba zhes bya ba dang gsum mo/ /sad mi mi bdun la/ ska ba shrI ku Di rakShi ta dpal brtsegs srung ba la sogs pa lo tsA ba chen po brgya rtsa brgyad kyis blo
sbyangs mdzad la/ de dag las cog ro klu'i rgyal mtshan la sogs pa lo tsA ba stong rtsa brgyad kyis blo sbyong mdzad do/ /zhes sngon gyi bka' chems kyi yi ge rnying pa
las 'byung ngo / /de rnams kyis sgra bsgyur dang / zhu chen dang / mchan bu'i lo tsA ba byas te/ shes rab kyi pha rol tu phyin pa la sogs pa mdo sde mang po dang / rnam snang
mngon byang la sogs pa bya spyod kyi rgyud dang / de nyid 'dus pa la sogs pa rnal 'byor gyi rgyud la sogs pa sngags ji rigs pa dang sgrub thabs mang du bsgyur/ de nas
bzung ste dam pa'i chos dar zhing rgyas par mdzad do/ /khri srong lde'u btsan la sras bzhi byung ba'i che ba gsum grongs/ chung shos khri lde srong btsan sad na legs mjang
yon du grags pa des skar chung gi lha khang bzhengs/ paNDi ta bi ma la mi tra/ kA ma la shI la/ dznyA na se na/ bal po hU~M ka ra rnams bsten te/

'khon klu'i dbang po srung ba/ rma rin chen mchog /ye shes sde/ dran pa nam mkha'/ gtsang de byin rnams kyis lo tsA byas te chos sngar ma bsgyur ba mang po bsgyur/ bsgyur ba
rnams skad gsar bcad kyis bcos shing gtan la phab/ chos grwa dang sgom grwa mang po btsugs/ bod 'bangs rnams bde ba la bkod de dam pa'i chos rgyas par byas so/ /de la sras
gtsang ma/ dar ma/ ral pa can bya ba gsum byung ba'i gtsang ma rab tu byung / dar ma rang rgyud ngan pas sems can la gnod kyis dogs nas rgyal srid ma gtad par/ khri lde
gtsug brtan ral pa can du grags pa de lo bcu gnyis la yab 'das nas de la rgyal srid gtad/ de'i ring la 'u shang rdo'i gtsug lag khang bzhengs/ mkhan po pradznyA warma
dang / dzi na mi tra dang / su rendra bo dhi la sogs pa mang po dang / lo tsA ba ska ba dpal brtsegs cog ro klu'i rgyal mtshan/ zhang sna nam ye shes sde rnams kyis chos
mang po bsgyur zhing zhus te gtan la phab nas/ dam pa'i chos shin tu dar zhing rgyas par byas so/ /gnyis pa bar du 'gribs pa'i tshul ni/ ral pa can grong pa'i rjes su dar
mas rgyal srid bzung ste/ thog mar rgyal srid chos bzhin du bskyangs pa las/ bar skabs su khong gi thugs su gdon gsol nas jo bo shAkya bye them du sbas/ sngags kyi rgyud
sde rnams rgya gar du bskyal/ pu sti mchod cha rnams mun khung du sbas/ paNDi ta rnams rgya gar du log /rab tu byung ba la la bkrong / la la rta zhon pa'i stegs byas/ la
la phab nas rnga gshang bskur te bya dang / ri dwags rngon pa la bkol nas dbus gtsang gi bstan pa nyams shing ming tsam yang med par byas/ de'i dus na 'dul ba la lag len
ni ngal zhing dub pa'i mthar lhung ba tsam

byung / bshad pa'i bka' shin tu ngan te/ rtsa ba dmar dmar 'di 'grel pa nag nag 'dis 'chad pa 'dra zer ba tsam las ma byung / byang sems kyi'ang sems bskyed kyi bka' srol tsho
nub/ gsang sngags la'ang chags lam dang drag po mngon spyod kyi lag len dar ba zhig byung / de'i tshe yab mes kyi chos khrims dang rgyal khrims gnyis ka brlag par byas
pas lkog tu gsang nas nyams su len pa re re tsam min pa dngos su chos bya sa med nas/ gram pa rgyang nas bros pa yin nam zer ba'i gtsang g.yo dmar gsum gyis re zhig chu
bo rir gab nas bzhugs/ de nas khong rnams kyis 'dul ba mdo rtsa 'od ldan/ las chog karma sha tam/ mngon pa mdzod la sogs pa'i dpe cha dre'u'i khal gcig bkal/ btsun chas
bsgyur te dwags kong nas brgyud de bros song bas mdo smad du thar ro/ /de dus na yer pa'i brag la lha lung dpal gyi rdo rjes sgrub pa mdzad kyin yod pa la yer pa'i ri la
rab tu byung ba'i gzugs kyis rnga dang rol mo khyer nas ri dwags ded pa mthong nas ci yin dris pas rgyu mtshan bshad pa dang / chos kyi bstan pa nyams pas ma bzod nas 'phan
yul bskor te sgo la lar byon nas lha sar slebs pa dang / bran mo chu len cig la rgyal po bzhugs sam mjal ba yin byas pas bzhugs so/ /dar cig na gla ba'i tshal gseb na
skyo sangs la 'byon gyi zer ba dang / rta dkar po/ ber dkar po/ mdung dkar po la sol ba byugs nas mi nag rta nag /mdung nag can gcig tu byas te phyin pas/ rgyal po sdong
po'i bsil grib la mig mangs rtse yin yod pa'i yid ma bde nas rdo ring gi yi ge klog gin yod pas mthong ste mgon po nag po byung zer/ rtsar phyin nas zhe sa byed pa skad byas
te lcags mda' brgyabs kyang

zer/ mdung bsnun yang zer te/ gang ltar yang rgyal po la mtshon bsnun pas/ rgyal po na re/ yang na lo gsum gyis sngas/ yang na lo gsum gyis 'phyis zer ro/ /de nas lha lung
dpal gyi rdo rjes gtsang po brgal nas byon pas sol ba dag ste/ mi dkar rta dkar mdung dkar can gcig tu byas nas nga gnam thel dkar po yin zer zhing byon te/ grib mda'i 'o
brgyal thang la nub mor gzims nas tho rangs yer par byon/ spre'u dmar ser du bya rgod kyi thul ba gsol/ nye 'khor rnams su rdul dang dud pa gtor/ de'i steng du mug ma mang
po gtor bas/ phod thul le/ rdul khad de/ mug rjes lam me bzhugs pas mi rnams na re/ rgyal po sdig can la lha ma srin rnams kyis chad pa phab nas bkrongs so zer/ blon po
dang rjes gcod rnams kyis yong ste mthong bas rgyal po bkrongs mkhan lha lung dpal gyi rdo rje bya ba'i mi ma 'phrul 'di yin pa 'dra ste ma rnyed zer nas log song skad/
de nas khong rgya nag tu bros pas thar/ mdor na khong gi nus pa dang / g.yo thabs kyis rgyal po bkrongs kyang bstan pa nyams ches pa'i shugs kyis/ bstan pa 'phel ba dang
dar ba ni yun ring gi bar du ma byung ngo / /gsum pa bstan pa phyi dar gyi lo rgyus la stod nas dang / smad nas bstan pa ji ltar dar ba'i tshul gnyis kyi/ dang po ni/ lha
bla ma ye shes 'od dang / jo bo rin chen bzang pos bstan pa'i me ro stod nas bslangs pa yin te/ tshul ji ltar na/ dar ma'i sras khri dar ma 'od srung dang / khri lde yum
brtan gnyis byung / 'od srung gi sras mnga' bdag dpal 'khor btsan/ de'i sras bkra shis brtsegs pa dpal dang / skyid lde nyi ma mgon gnyis/ nyi ma mgon

mnga' ris stod du bzhugs pa la/ sras dpal gyi mgon/ lde gtsug mgon/ bkra shis mgon gsum byung ba stod kyi mgon gsum mo/ /smad du bkra shis brtsegs pa dpal la sras dpal lde/
'od lde/ skyid lde gsum byung ba smad kyi lde gsum mo/ /de rnams kyis stod smad so sor mnga' ris bzung bas stod du rgyal khrims zhwa tsam zhig chags pa mnga' ris skor gsum
mo/ /smad du rgyal khrims lhwam tsam zhig chags pa dbus gtsang ru bzhi'o/ /bkra shis mgon gyis sku mkhar nyi rdzong bzung nas/ pu hrang / zhang zhung / glo bo/ dol po/
gu ge /ya tshe la sogs pa la mnga' bdag mdzad/ de'i sras 'od kyi rgyal mtshan/ de'i sras srong nge dang / 'khor re gnyis/ srong nge rab tu byung ba'i lha bla ma ye shes
'od ces bya ba/ khong gis yab mes kyi gdung bas bcing sems can la phan gdags par dgongs nas/ mnga' ris stod kyi byis pa lo bcu gsum las mi gzhon mi rgan pa rnams bsags nas
chu tshod dang / dbyu gu dang / gzhung 'dzin pa dang / gzhung gi don rnams la rim gyis blo rton du bcug nas/ de rnams kyi nang nas blo yang rab tu gyur pa'i shes rab can
bdun/ de'i g.yog bdun/ yang g.yog blo dang gros la sogs pa 'ong ba bdun te bdun gsum nyi shu rtsa gcig la gser mang po bskur nas rgya gar kha cher slob gnyer la brdzongs
pas/ las kyi dbang gis bcu dgu shi /bod la phan thogs pa lo tsA ba rin chen bzang po dang / de'i g.yog lo chung rngog legs pa'i shes rab gnyis las ma byung / de gnyis kyis
chos mang po bslabs nas 'ong ste/ bod du mdo/ bstan bcos/ sde snod/ mtshan nyid/ sngags phyi nang gi rgyud 'grel la

sogs pa'i chos mang po bsgyur zhing zhus te gtan la phab nas dam pa'i chos rnams rim gyis 'phel zhing rgyas par byas so/ /gnyis pa ni/ dbus gtsang gi bstan pa nyams smad nas
yun ring zhig na sngar dbus gtsang nas bros pa'i g.yo dge 'byung gis mkhan po/ gtsang rab gsal gyis slob dpon/ dmar shAkya mu nes gsang ston/ rgya'i hwa shang keng wang
dang / kiM bag gnyis kyis kha skong byas nas mdo smad an chung gi dgon pa'ang zer ba'i dan tig shel gyi yang dgon du rab tu byung ba la bla chen mu thur dgongs pa rab gsal
bya ba byung ste/ de la lo ston rdo rje dbang phyug /tshong btsun shes rab seng ge /'bring btsun rgyal ba byang chub ste gtsang pa gsum/ dbus pa klu mes 'phags pa'i shes
rab ste bzhi'am/ sum pa ye shes blo gros te/ dbus gtsang gi mi lngas rab tu byung nas yar dbus gtsang du byon te rab tu byung ba mang po'i mkhan po byas/ dge 'dun gyi
sde btsugs te bstan pa dar bar mdzad do/ /de'i tshe na snga ma gnyis la lo tshong gnyis/ phyi ma gnyis la 'bring sde rnams 'byung ste/ deng sang gi bar du sde pa phal che
ba la lo tsho/ tshong tsho/ 'bring tsho gsum las gyes par grags so//Contents! gsum pa sgos su gsung ngag dar tshul la gnyis te/  bla ma bod dang rgya gar ba'i lo rgyus so//dang
po la/ gsung ngag dngos kyi lo rgyus brgyud pa'i rnam thar dang bcas pa dang / zhar byung lam skor dgu ji ltar mdzad cing gsan pa'i tshul gnyis kyi/ dang po la lnga
ste/ lo paN gyi rnam thar chos nod tshul dang bcas pa/ ga ya dha ra las 'phros pa'i lo rgyus/ bla ma chen po'i yon tan gyi khyad par/ slob ma'i mchog ji ltar byung ba/
de dag las gsung ngag 'phel ba'i tshul lo/ /dang po ni/ 'ga' zhig na re/ chos rgya gar nas byung ba yin pa'i thog mar de'i lo rgyus kyang thong zer yang / bka' srol la bod
kyi lo rgyus thog mar gsung

pa mi 'gal te/ bod du chos ji ltar byung ba la 'phros nas bod dang / de'i brgyud pa gang las 'ded snyam na rgya gar gyi bla ma 'di dang 'di las brgyud ces pa las 'phros nas/
rgya gar ba'i bla ma rnams kyi lo rgyus 'byung bas shin tu'ang 'brel gsungs so/ /'o na gsung ngag 'di bod du dus nam gyi tshe bla ma su las brgyud de/ bla ma gang gis 'phel
zhing rgyas par mdzad snyam na/ bstan pa phyi dar gyi dus su sngon gyi rgyal blon gyis lha sa bzhengs pa'i dus su ru gnon du brtsigs pa'i g.yas ru na gtsang 'gram ru
lag na gram pa rgyang / g.yon ru na khra 'brug /dbu ru na bka' tshal te/ gtsug lag khang bzhi yod pa'i chos 'khor gram pa rgyang zhes grags pa de smad kyi btsad po lde gsum
gyis bdag mdzad nas yod pa la/ de'i tshe lha rtse'i lha btsun mtshed gsum bka' bgros te/ 'o cag la bla ba'i mchod gnas shig dgos par 'dug zer nas/ rgyan gong du lo ston
dang tshong btsun gnyis la zhus nas lo ston gyis mkhan bu shAkya gzhon nu dang / se ye shes brtson 'grus gnyis gdan drangs nas gram pa rgyang du rgyas mkhan po/ ses slob
dpon mdzad nas spyir rab tu byung ba mang po mdzad/ khyad par du gdung 'brog yul dril chen chu sde ba/ de la skya tsho dang ban tsho ba gnyis yod pa'i skya tsho ba mtshan
yang mkhan slob kyi mtshan las dras te btags pa'i 'brog mi shAkya ye shes dang / stag tsho gzhon nu tshul khrims gnyis rab tu byung ste gsan sbyong mdzad du bcug go /de'i
tshe mkhan slob gnyis la mkhan bu mang po yod pas thams cad bsags nas rgya gar du chos slob tu 'gro nus pa yod na/ ngas gser mang po bskur nas brdzang ngo zhes gsungs
pas gzhan 'gro zer ba

ma byung / mkhan po stag 'brog gnyis kho na sdug bsran dang dpyad pa che bar dgongs nas gsung 'byon par zhal gyis bzhes te/ de dus so ka yin pas ston 'gro bar chas so/ /de'ang
bla chen dang po nas brtson 'grus dang dpyad pa che bar yod pas a tsa ra byung ba kun la zas byin zhing 'phral skad bslabs pas phar gshegs tsa na 'phral skad la lo tsA
ba 'jug mi dgos pa zhig mkhyen skad/ de nas mkhan slob kyis gser mang po bskur/ khyad par du slob dpon gyis ched gnyer cher mdzad de rgya gar du brdzongs so/ /de'i tshe
zhal bkod gsum mdzad de/ bstan pa'i rtsa ba yin pas 'dul ba dang / bstan pa'i snying po yin pas phar phyin dang / bstan pa'i nying khu yin pas gsang sngags slobs la shog
gsung nas bsgos so/ /de la chos rje'i zhal nas chos kyi babs go ba'i zhal ta yin te/ de'i rgyu mtshan yang 'dul ba bstan pa'i rtsa ba yin te/ tshul khrims dang ldan pa'i
rab byung med na rnal 'byor pa ji lta bu bzang du re ba mang du yod kyang bstan pa rnal ma mi 'ong / phar phyin snying po yin te/ phar phyin med na theg pa chen po'i rtsa
ba byang chub kyi sems dang sa lam la sogs pa'i rnam gzhag tsam yang mi phyed/ gsang sngags nying khu yin te/ phyi nang gi zab pa'i gnad thams cad nyams len du dril nas
ston pas sngags la ma brten par mthar thug gi 'bras bu myur du mi 'thob pas so/ /zhes gsungs so/ /stag 'brog gis phar byon pa'i lam du bal por byon/ chu snyoms phyir lo
gcig bzhugs te/ bha ro haM thung zhes kyang zer/ mtshan dngos shAnti bha dra/ bod skad du/ zhi ba bzang po zhes pa las bla chen gyis dbang bskur zhus nas rgyud sde

mang du gsan/ sgra'ang bslabs pas saM skr-i ta'i skad du chos gsan thub pa zhig mkhyen skad/ de nas bdag cag rgya gar du 'gro bas/ rgya gar na mkhas pa ji lta bu bdog /ji ltar
byas na legs zhus pas/ bla ma'i zhal nas/ spyir rgya gar na o danta pu ri/ nA lendra/ sau ma pu ri'i gtsug lag khang la sogs pa mang du yod kyang / bi kA ma la shI la'i
gtsug lag khang na da lta bstan pa dar bar yod cing / khyad par du de na mkhas pa sgo drug bya ba yod de/ shar phyogs kyi sgo srung ba ratna a kA ra shanti pa bya ba bzhugs
pa la sgra dang tshad ma gtso bor 'dri/ de bzhin du lho phyogs kyi sgo srung ba ngag gi dbang phyug grags pa zhes pa rje btsun ma sgrol ma las chos dngos su gsan/ slob
dpon chen po de la khyad par du sgra tshad snyan ngag lugs chos la sogs pa 'dri ba 'ong / nub phyogs na shes rab 'byung gnas blo gros la khyad par du mu stegs kyi grub
mtha' la 'dri ba mang / byang phyogs na jo bo nA ro ta pa la theg pa chen po gsang sngags 'dri ba dang lung nod pa'ang mang du yod gsungs/ dbus kyi ka chen gnyis ni rin
chen rdo rje dang / dznyA na shrI mi tra ste kha che dznyA na shrI ni min gsung / de gnyis la ka chen zer yang gzhan las yon tan che rgyu med de/ de rnams kyi nang nas shar
phyogs sgo srung ba mkhas pa chen po shAnti pa zhes pa snyigs ma'i dus kyi thams cad mkhyen pa gnyis pa lta bur grags pa de nga'i bla ma'ang yin pas/ der song gsungs
nas rgya gar du byon pas shAnti pa grags pa che zhing mkhas par dgongs nas khong gi drung du lo brgyad bzhugs te/ 'dul ba dang / phar phyin/ nyi khri/ dag ldan/ snying po
mchog /sher phyin man ngag ste shAnti pa'i 'grel pa skor

gsum du grags pa rnams gsan/ de nas dbang bskur zhus nas dges rdor rgyud gsum/ bde mchog la sogs pa mang du gsan cing / mkhas pa gzhan rnams la'ang chos 'brel re yod gsungs/
gzhan yang dus 'khor ba dang / a mo gha badzra la sogs pa la'ang chos mang du gsan no/ /de nas bod yul du 'byon dgongs tsa na shar phyogs na kha sarpA Ni snyan pa dang
grags pa che bas phyag mchod bya ba'i phyir byon pa dang / de dang nye ba na ku ba tshal zhes bya ba'i nags stug po zhig 'dug pa'i nang na dge slong chos gos gsum pa lhung
bzed dang bcas pa zhig gis shing sdong zhig la gsil byed thug thug byas pas shing sdong de'i nang na ser gnas tshur lus mi snang bar lag pa gnyis rin po che'i rgyan sna
tshogs kyis brgyan pa zhig gis bsod snyoms 'bul ba mthong nas/ shin tu dad de phyag dang bskor ba dang bsnyen bkur byas nas bdag rjes su 'dzin par zhu byas pas/ khyod ci
don du gnyer gsungs/ chos don du gnyer/ de'i nang nas kyang gsang sngags don du gnyer zhus pas/ 'o na dbang bskur dgos gsungs/ sngar bha ro haM thung dang shAnti pa las
thob zhus pas/ nga'i chos 'dod na nga rang gis dbang bskur dgos gsungs nas dbang bskur ro/ /de lta bu'i dge slong de ni birWa pa'i slob ma Dombi he ru ka'i brgyud pa 'dzin
pa/ slob dpon mi thub zla ba'i dngos kyi slob ma'i mchog rab tu byung ba'i mtshan pradznyA indra ru tsi ra bya ba/ bod skad du/ shes rab dbang po mdzes pa zhes bya ba gsang
mtshan dpal bo rdo rjer grags pa yin no/ /de'i drung du lo bzhi bzhugs te dgyes pa rdo rje'i rgyud gsum/ Dombi pa'i rjes su 'brang ba'i 'grel pa sgrub thabs yan lag
dang bcas pa dang /

bsam mi khyab la sogs pa'i man ngag du ma dang / lam 'bras rtsa ba med pa gcig kyang gsan no/ /slob dpon shAnti pas kyang dge slong dpa' bo rdo rje sngags kyi bshad srol legs
shing gdams ngag kyang che bar dgongs gsungs/ slob dpon 'dis phyis bod du byon te mu gu lung du bzhugs nas rin chen 'bar ba brtsams/ gser phul bas ma bzhes nas/ bla ma
bod du ci la 'byon zhus pas/ bod kyi gangs lta ru 'ongs gsung / lo gsum bzhugs te nyi zer la bcibs nas rgya gar du bzhud/ da dung yang bzhugs pa yin skad/ gzhan yang kha
cher Dom paNDi ta zhes bya ba gcig la'ang dbang bskur zhus nas gsang sngags mang du gsan te/ mdor na 'brog mi rgya gar du lo bcu gnyis/ bal por lo gcig ste lo bcu gsum bzhugs
nas mkhas pa chen por gyur to/ /stag los ni sher snying rgya klog tu 'don shes pa tsam las ma shes pas/ khong bod du mi 'gro zer ba la gros btab nas gnyis ka bod du
byon te/ mkhan slob gnyis kyis bsu ba mdzad nas mjal ba'i tshe/ mkhan slob kun gyis stag lo la khos chos mang po shes/ khyod kyis mi shes pa ci yin dris pas/ kho ka pA li
re khyer nas de shed na phar yang yang 'gro yin 'dug /kho bos ni rdo rje gdan gyi byang chub chen po la mos par byung nas bskor ba byed cing bsdad gsungs so/ /'on kyang
tshul khrims kyi mgo thon pas phyis stag tsho'i sde pa bzang la mang bar byung skad/ bla chen gyis mu gu lung dang lha rtse'i brag la bzhugs nas chos mang po gsung gin bzhugs
pa las/ lha lcam lha btsun ka li'i lcam mo mdzes ldan 'od chags gcig la sras indra dang rdo rje'ang bltams so/ /skabs su spa gro'i tshur nye ba na gnam

thang dkar po bya ba na yod pa'i 'brog pas spyan drangs nas chos kyi nyan bshad mang po mdzad cing bzhugs pa'i dus na/ bla ma ga ya dha ras phrin btang nas/ paNDi ta 'ong gin
yod pas bsu ru shog gsungs/ chos ci shes dris pas rdo rje theg pa la mkhas par dgongs nas dgyes te/ bsu ba la byon pa dang mang yul gyi la der mjal/ rim gyis gdan drangs
nas byon pa dang gung thang mu gu dgon par 'brog mi khrag gi ral pa can bya ba'i slob ma rgyus can gyis 'brog mi'i zhen byas nas sna len byas te btegs pas/ dbyar zla ba
gsum lo paN gnyis kyis chos mang du gsungs shing bzhugs so/ /de nas mar byon te gram pa lha rtse'i brag la zla ba drug tu bla ma lnga bcu pa'i sgo nas dpon slob gnyis kyi
'brel ba brtag cing chos kyi gsung gleng mdzad pas phan tshun gcig la gcig mnyes te/ paNDi tas lo lnga bzhugs nas gsung ngag rdzogs par gnang ba/ lo tsA bas gser srang
lnga brgya phul ba/ de'i bar du mu gu lung du bzhugs pa'i chad mdzad nas mu gu lung du spyan drangs te/ chos kyi bshad nyan mdzad cing lo gsum song ba dang / paNDi tas rgya
gar du 'gro gsungs/ der bla chen gyis bla mas lo lnga bzhugs par zhal gyis bzhes pa lags mod/ /bdag gis gser yang ma 'grub lags zhus pas/ chos thams cad ni legs par tshar/
khyod rang gser phris la phul gsung / bla ma 'brog mi'i dgongs pa la gser phri ru mi rung / tshang mar phul dgos dgongs nas/ gser bsgrubs pas srang brgya ma ldang bar/
shangs mda'i brag rgya bo la zur po che shAka 'byung bsod nams che yin yod pa de sngar gyi slob ma yin pas/ der phrin btang nas chos 'dod na sbyin gyi/ shog

gsungs pas/ zur yang dag gi sgrub pa mdzad cing bzhugs pa'i dus su phrin gyis slebs pa dang / 'byon par chas pas/ slob ma la la na re/ dge sbyor gyi bar chad yin pas mi 'byon
par zhu zer ba la/ zur na re/ 'brog mi lo tsA ba chen po yin pas gdams ngag yod nges/ sgrub pa byas kyang dngos grub 'dod pa yin/ dngos grub 'di ka yin gsungs nas byon
te gser srang brgya tsam phul/ bla mas bsam mi khyab kyi gdams ngag gnang bas zur shin tu dga' ste/ bla ma chen po'i bka' drin gyis/ /a po'i sems phyogs nor du btang / /zer
ro/ /der ston btsas ma'i dus yin pas ber gyi thog tu tshar ma khur nas skyel rogs byas pas/ mi kun na re/ ber phongs med de tsug ma mdzad zer ba la/ zur po che ma zad
na ber mi mdzad zer skad do/ /der gser thams cad bsdoms pas gser srang lnga brgya byung ba ka To ra gcig tu blugs te paNDi ta la phul bas gser mang bas thugs ma ches par
sgyu ma yin nam dgongs nas/ mang mkhar dril chen gyi mi gang mang sar gser khyer nas byon te/ 'di gser du 'dug gam/ mi 'dug dris pas/ gser du 'dug zer bas gzod yid ches
te shin tu mnyes nas khyod ci dga' bar bya'i/ ci 'dod gsung / gsung ngag lhag ma yod na rdzogs pa zhig zhu byas pas/ lhag ma ma lus par byin pa yin/ da lhag ma med gsung
/ gzhan ci 'dod gsungs/ ci'ang mi 'dod zhus kyang / yang yang ci 'dod gsungs pas/ 'o na gtsigs 'dra gzung dgos pa yin nam snyam nas gsung ngag 'di bod du gzhan la mi gnang
bar zhu ba phul bas/ bla mas gnang nas gser kun bsnams nas rgya

gar du gshegs so//! gnyis pa ga ya dha ra las 'phros pa'i lo rgyus ni/ paNDi ta gshegs rjes su bla chen can du lo tsA ba 'gos khug pa lhas btsas kyis byon nas gdams ngag zhus
pas/ gdams ngag 'dod na gser khyer la shog gsungs/ 'gos kyis yul zhing btsong bas gser srang brgyad cu tsam byung / bsams pas gser 'bul ba mnyam po la rgya gar du 'gro
snyam nas rgya gar du phyin/ de dus rgya sras mai tri pa snyan pa'i grags pa che bas de gdan 'dren dgos snyam nas/ se shes rab smon lam dang gnyis gro mo nas phar byon pas
lam du 'jigs pa che bas nye gnas kyis ra slog gon/ lhwam mgo rting ldog /gser mi mgo'i bam ril du blugs/ ri mo sna tshogs bris te khur phyin pas/ mon kun bod kyi lha 'dre
byung zer nas ma bsad/ de tsam na jo bo ga ya dha ra bod du bzhud dgongs nas byon pa dang gro mo shang dkar du lo tsA ba dang mjal/ paNDi tas gang nas 'ong / gang du
'gro gsungs pas/ bod nas 'ong / paNDi ta spyan 'dren du 'gro zer/ su 'dren gsungs pas/ mai tri pa spyan 'dren zhus pas/ der phan thogs par mkhyen nas mai tri pa ka nga yin
gsungs pas/ chos mkhas shing gdams ngag che bas mgu nas paNDi ta 'gos kyis gdan drangs nas byon tsa na/ mon kun na re/ khar seng gi 'dre yin zer ba de kun bod kyi lo tsA
bas gser mang po khyer nas paNDi ta gdan drangs nas 'ong gin 'dug go zer nas/ lam na mon kun bsgugs nas yod pa'i gtam lo paN rnams kyis thos nas gros byas pas nye gnas
na re/ bla ma mi bzhugs na bod thams cad kyi mig dus gcig la long ba dang 'dra bas/ ngas bla mar brdzus nas 'gro zer

te/ ses bla ma'i cha lugs byas/ bla mas sprang por brdzus te 'ongs pas thar/ se'ang bla ma la gus pa dang / sems bskyed bzang ba'i stobs kyis ma bsad par thar/ spyir yang bod
du bla ma'i don du srog btang nus pa se min pa ma byung gsung / der lo paN bod du byon pas sngar gyi jo bo'i slob ma 'dra dang mjal bas ngo shes te jo bo ga ya dha rar
song bas/ mai tri pa min par 'gos kyis shes pas bla mas zhal rdzun gsung 'dug byas pas/ khyod chos 'dod pa min nam/ chos ni mai tri pa las nga mkhas gsungs/ 'gos kyang chos
la mgu nas bsnyen bkur yang mang du byas/ 'phags skor la sogs pa gzhung 'grel dang / kye rdo rje'i rgyud gsum la sogs pa mang du gsan cing / pa tshab tu rgyud gsum la
'gos 'gyur yang byas/ bshad nyan yang mang du byas so/ /de dus jo bo dang bla chen 'brog mi mjal bas/ bla chen gyis rje thugs dam dang 'gal bar mchi'o/ /zhes zhus pas jo
bo'i zhal nas/ khyod rang la dam tshig gi nyes pa 'byung bar mchi'o/ /kho pa gzhung gi bshad pas tshim nas gdams ngag rtsad kyang mi gcod par 'dug gsungs/ sngar gyi chad
po'i stobs kyis phyis kyang 'gos la gdams ngag ma gnang / 'gos kyis gser srang bdun cu tsam phul nas zhabs tog cher byas te paNDi ta rgya gar du gshegs so/ /yang dus phyis
gyi jo zla ba'i 'od zer gyis stod pu hrang nas tshur spyan drangs nas byon/ bsnyen bkur dang zhabs tog cher byas shing chos mang du zhus/ de nas gyi jo'i slob ma kha rag
gi gnyos lo tsA ba yon tan grags 'byung po bya bas gdan drangs nas kha rag tu byon/ de dus bla ma 'brog

mi ni mi bzhugs/ gnyos kyis bsnyen bkur mang du byas/ chos tsam ma gsungs par bzhugs pa las/ grongs ltas byung / bsnyung nad kyis thebs pas/ nga'i bu tsha bo ri'i rtse la yod
pas der skyol gsungs/ gnyos kyis ya gi na 'brog mi'i slob ma gnyis las med/ bdag cag bla ma dngos kyi slob ma lags mod/ 'dir bzhugs par zhu zhus pas/ des mi phan pa zhig
yod/ nga ya gir skyol gsungs/ der thod phu na bla chen gyi slob ma sgom chen pa se rog gnyis bya ba yod pa can du byon nas bzhugs te/ jo bo'i zhal nas bu kun sgrub pa
la nan tan ma chung bar bsgom dgos pa yin/ ngas rgya bod la phar 'gro tshur 'gro las sgrub pa tsam byed pa ma byung ste/ sngags pa 'chi na 'di bzhin byed pa yin gsungs te/
lus skyil krung mdzad/ rdo rje dril bu phyag tu bsnams nas 'od kyi gong bu'i 'pho ba mdzad pas/ 'od ril ma tsam zhig spyi gtsug nas 'thon te nam mkha' la song ba bar thang
ba'i yul pa thams cad kyis mthong ba byung ste/ nub phyogs su song zhes kyang grags so/ /phyis se rog gnyis 'das nas khong gnyis kyi slob ma'ang yin/ nye gnas kyang yin
zer ba'i 'phags pa chos snang zhes bya ba zhig la sku tshab zangs kyi mchod rten gser gtang ba zhig dang / kye rdo rje'i thang sku/ rgyud kyi rgya dpe/ rdo rje dril bu
rnams gnang nas yod pa thod phur bzhugs/ de nas de'i slob ma lcags thang gi nags ston lo tsA ba bya ba sgyi chu ba'i slob ma'ang yin pa gcig la rgya dpe dang thang ka phul/
khong gis sa chen gyi drung du gsung ngag zhus pa'i yon du phul yang zer/ 'ga' zhig chos 'khor zhig la spyan drangs pas ma byon/ slob dpon rin po che byon/

rgya dpe rnams 'bul bsam pa de res ma phul/ 'bum bcu bzhi dum gcig phul/ phyis khong gi sras po jo sras 'bar bas phul nas da lta sa skya na yod/ de'i dril bu yin zer ba zhig
kyang rje pa ru mtshams su byon tsa na phyag tu byung nas da lta sa skya na yod/ jo bo'i rdo rje yin zer ba zhig kyang ru mtshams na sngags pa g.yung ston bya ba zhig la
'dug pa de rje la phul/ bdag la gur tshar gcig zhu zer bas/ ngas sa skya ma yin par bshad rgyud gnyen po 'di bshad mi nus gsungs nas ma gnang / de dang po rtsa rgyud dang
bsdongs pa las rkyang par bshad na gnyan pa'i stobs kyis de'i 'phro la dge bshes grongs pa mang po byung gsung / phyis thugs 'gyod nas de tsam na yi ge brgya pa'i thun
'dra byas nas tshar gcig bshad de rdo rje de len pa yin pa la gsungs so//! gsum pa bla ma chen po'i yon tan gyi khyad par ni/ de lta bu'i rje ga ya dha ra las gsung ngag
rin po che'i mdzod brnyes pa'i rje mu gu lung pa de la yon tan gyi khyad par ci mnga' na/ spyir gnas lnga rig pa'i paNDi ta chen po yin/ bskyed pa'i rim pa la brtan pa thob
ste lus gcig las gnyis su sprul pa dang / sbyin sreg gi thab las yo byad len nus/ rlung gi nus pas nam mkha' la skyil krung 'cha' ba dang / bsam na shes pa'i mngon shes
yod/ 'pho ba'ang grong 'jug byed nus te/ sku 'da' khar nga'i ro 'di zhag bdun par ma sgul bar zhog /de nas nga'i rig pa phung po 'di nyid la zhugs nas lam gyi lhag ma
rnams bgrod nas phyag rgya chen po mchog gi dngos grub 'thob par byed do gsungs pa la/ sras po ma smad rnams kyis gsung la ma nyan par tshos ltang gi me la phul lo/ /

de tsam na drod ma yal bar 'dug zer/ de nas bar dor phyag rgya chen po mchog gi dngos grub thob pa yin no/ /des na bdag nyid chen po des sangs rgyas kyi bstan pa la bstan pa'i
smad 'dir shin tu drin che ba yin gsungs so//! bzhi pa slob ma'i mchog ji lta bu byung ba ni/ de lta bu'i rje mu gu lung pa de la slob ma'i mchog ji lta bu byung na/
spyir bsam gyis mi khyab kyang bla ma nyid gzhung gsungs pa'i slob ma la man ngag mi gsung / man ngag gsungs pa'i slob ma la gzhung mi gsungs pa yin pas/ gzhung tshar ba'i
slob ma/ man ngag tshar ba'i slob ma/ grub pa thob pa'i slob ma dang gsum las/ dang po ni/ lha rtse'i gyi ljang dbu dkar ba/ shangs kyi brag rtsa so nag pa/ 'phrang 'og
gi dprad ston dkon mchog rgyal po/ sa skya'i 'khon dkon mchog rgyal po/ phyi tshar la mnga' ris pa gsal ba'i snying po dang lnga yin no/ /gyi ljang dbu dkar bas gser srang
drug cu 'bul bar khas blangs nas gzhung zhus pas spyir rgyud gsum dang / khyad par sambu Ti la mkhas pa zhig byung / de nas gser srang drug cu po 'tshol du mdo khams lho
brgyud la byas nas rgya nag tu byon/ rgya'i rgyal po'i bla mchod mdzad nas bla ma la gser srang brgya bskur ba las/ phyag tu bzhi bcu tsam las ma smin yang rgyab yig la
gzigs pas bla ma mnyes skad/ mdor na 'dis bshad pa ni cher ma mdzad/ sgrub pa la gtso bor mdzad pas nus pa chen po byung / mgon po la rtsal thon pa yin skad/ 'ga' zhig
na re/ gzhung tshar nas gdams ngag zhus pas nor khyer la shog gsungs nas/ dbus su phyin/ mthu tshol 'dra byas pas g.yu phad khud gang

rnyed/ bla chen la phul nas bla ma'i chos kyis btsal ba min/ bdag rang gis phan bya gnod bya 'dras btsal ba lags zer/ der bsam mi khyab la sogs pa rnams las gzhan gdams ngag
ma gsungs so/ /brag rtsa so nag pa ni/ bla ma la gzhung tshar nas bsnyen sgrub la gtso bor mdzad do/ /dbrad sgom ni/ sa skya pa dang thugs kyang shin tu mthun cing khong
gnyis la dkon mchog rgyal po rnam gnyis kyang zer skad/ so nag pa dang 'di gnyis la slob ma ni 'phel ba med gsungs so/ /sa skya pa ni yab mes thams cad gsang sngags rnying
ma ba yin te/ de'ang zhib tu brjod na/ sprul pa'i rgyal po khri srong lde'u btsan gyi sku ring la rgyal po'i nang mi la gtogs pa 'khon dpal bo che bya ba la sras bzhi
'khrungs pa'i che ba khri mdzes lha legs/ gnyis pa tshe la dbang phyug /gsum pa klu'i dbang po srung ba zhes bya ba/ lo tsA ba sad mi mi bdun gyi nang nas gzhon gsum gyi
mkhas shos su byed pa de yin no/ /bzhi pa tshe 'dzin no/ /de'i sras slob dpon padma'i dngos slob 'khon rdo rje rin chen no/ /de la sras bdun byung ba'i tha ltag shes rab
yon tan/ de'i sras yon tan 'byung gnas/ de la sras gnyis byung ba las/ che ba tshul khrims rgyal po'o/ /de la sras gsum byung ba'i che ba rdo rje gtsug tor/ de la sras bdun
byung ba'i lnga pa 'khon dge skyabs/ de la sras gnyis byung ba'i che ba dge mthong / de'i sras bal po ste/ tsha mo rong glang gi brag la yang phur gyi sgrub pa mdzad
pas brtan ma bcu gnyis bran du 'khol ba'i grub pa brnyes pa yin skad/ de'i sras shAkya blo gros te/ de thams cad kyis phar phyin dang /

gsang ba sde drug /le'u lag bdun/ phra mo nyi shu rtsa gcig la gtso bor byed pas gtsigs kyi chos drug ces bya ste/ de'i man ngag dang ldan zhing / yang dag grub pa dang / rdo
rje phur pa'i yi dam gyi sgo nas dngos grub kyi rim pa thob pa sha stag kyang yin no/ /shAkya blo gros la sras gnyis kyi gcen po shes rab tshul khrims zhes pa ni/ yab
mes kyi chos de dag gis rgyud sbyangs shing rdo rje phur pa'i sgo nas dngos grub brnyes pas mthu dang rdzu 'phrul bsam gyis mi khyab pa dang ldan pa/ tshul khrims kyis mdzes
par byas pa yin no/ /de'i gcung dkon mchog rgyal po ni/ gcen sku gshegs khar gcung dkon mchog rgyal po la/ nga ni rgas/ khyed gzhon pas 'brog mi lo tsA ba las gsang sngags
gsar 'gyur slob cig /khyod la phan thogs pa 'ong gi /gsungs pa la mu gu lung du ma thon par g.ya' lung du 'brog mi'i slob ma khyin lo tsA ba la/ dbrad dkon mchog rgyal
po dang gnyis kyis brtag gnyis gsan/ tshar la khad par khyin sku gshegs/ de'i zhal chems la khyed kyi chos 'phro mang mkhar du bla chen 'brog la zhus shig gsungs pas/
de nas bla ma dkon mchog rgyal po mang mkhar du bla chen 'brog mi'i drung du byon pas/ khyed pha shi nas mes po can du snyegs sam/ 'gro sa ma logs gsung nas/ der rgyud gsum
gyi gzhung gi slob gnyer tshar nas de'i rnam gzhag bya ba dang / gdams ngag zhu bar dgongs te/ yul du byon nas g.ya' lung 'jag gshongs kyi zhing btsong bar 'os pa kun
btsong / lhag ma dge 'dun 'phrad pa la phul nas da lta'ang gnas chung yod/ rin la rta bcu bdun gyi khal dang bcas pa khyer nas 'ongs te bla chen la phul bas/ ngas rta rgan
mi sos mi 'dod gsung /

rtswa rin du jo mo'i nor phreng ba bzang po zhig yod pa de phul nas 'di la rtswa rin mdzad par zhu zhus pas/ bsnyad med gsungs nas bzhes/ gsung ngag ma gnang bar/ gzhung gi
skor thams cad tshang mar mdzad/ bsam mi khyab dang gtum mo'i mngon rtogs nyi shu rtsa bzhi la sogs pa'i gdams ngag ci rigs pa gnang / bsnyen bkur dang zhabs tog rgya cher
mdzad do/ /gzhan yang 'gos khug pa las gsang 'dus la sogs pa gsan/ u rgyan gyi paNDi ta shes rab lwa ba dmar po'i zhabs kyang zer gsang ba las thig le skor lnga la sogs
pa gsan/ rma lo tsA ba las bde mchog rtsa rgyud la sogs pa dang grub snying skor rnams gsan/ gzhan yang ba ri lo tsA ba dang / bla ma sgyi chu ba dang / mal lo tsA ba dang
/ pu rong lo chung dang / gnam kha'u pa sku mched dang / skyu ra a seng la sogs pa las chos mang du gsan te chos thams cad kyi mnga' bdag tu gyur to/ /de nas gro bo lung
par dgon chung zhig btab nas lo 'ga' bzhugs te sa skya gogs por grags so/ /de'i tshe ri rtse nas gzigs pas dpon po ri'i ngos 'gram na sa dkar zhing snum pa chu g.yas
su 'babs pa/ bkra shis pa'i dge mtshan mang po gzigs nas dgon pa zhig der btab na sangs rgyas kyi bstan pa dang 'gro ba mang po la phan par dgongs te/ jo bo mal la zhus pas
gnang / sa de'i bdag po zhang zhung pa dang / bande grong bzhi/ lha mi grong bdun du grags pa yod pas/ de dag la 'dir dgon chung zhig byas na khyed la 'gal ba med na rin
zhig 'jal byas pas/ khong rnams na re/ rin ye mi 'tshal/ dgon pa mdzad par zhu zer ba la/ 'on kyang phyis tshun chod na 'di 'thad

gsungs nas rgod ma dkar mo gcig /mo gos gcig /nor bu'i phreng ba gcig /khrab gcig /de rnams kyis mgos byas pa'i rin bcal nas mon grog man chad/ 'bal grog yan chad bla ma dbang
bar byas nas sa skyar dgon pa btab nas bzhugs te/ sku tshe de nyid la sgrub pa dang / 'chad nyan la sogs pas sangs rgyas kyi bstan pa la bya ba rgya chen po mdzad do/
/chu mo glang la dpal ldan sa skya btab/ /sa pho 'brug la lha khang chen mo bting / /shing mo phag gi lo 'di yar bcad la lo sum brgya nyi shu rtsa drug gda'a'o/ /sa skya
btab nas lo brgyad na sa chen 'khrungs/ de dus dkon mchog rgyal po lnga bcu nga dgu bzhes so/ /sa chen dgung lo nga lnga la rje btsun 'khrungs so/ /rje btsun so drug bzhes
pa'i tshe chos rje pa 'khrungs/ chos rje pa nga gsum bzhes pa'i tshe 'phags pa 'khrungs/ 'phags pa gshegs nas shing mo phag 'di yan la lo brgya dang bco lnga song gda'a'o/
/de'i tshe yum jo mo zhang mo la bla ma kun dga' snying po 'khrungs so/ /de lta bu'i bla ma de shing pho khyi'i lo la sku 'khrungs nas chu pho rta'i lo dgung lo drug
cu rtsa dgu bzhes pa'i dus su dpa' bo dang mkha' 'gro ma'i tshogs kyis bsu ba dang bcas pas rig pa 'dzin pa'i gnas su gshegs so/ /mnga' ris pa gsal ba'i snying po ni/ yab
mang yul ba'i btsun pa gcig /yum yo se mo bya ba'i khol mo gcig dang mthun nas de la bu byung bas byis pa chung ngu'i dus na yab kyis klog slob tu bcug /bslab btus zhig
klog dar la gtad pas yab gzhan du byon nas log pa'i dus su khong byis pa'i gseb na 'dug pas klog mi slob par rtsed mo byed pa byas pas bslab rgyu mi 'dug gsungs/ de ci yin
byas pas de thugs la byung 'dug /gzhan yang spyod phyogs dang dbu ma shar gsum du

ming btags pa'i dbu ma'i bshad pa kun skye ba snga ma'i bag chags sad pa'i stobs kyis ma bslabs par legs par mkhyen no/ /gzhon nu'i dus nas bshad pa mdzad pas grags pa chen
po byung gsung / bla chen la mtsho skyes tshar brgyad gsan/ rgyud la zin mchan zhig btab pas bla mas ston dang gsungs nas/ bstan pas 'di nga yis bya'i gsungs nas khyer/
yang gzhan zhig la btab pas bsubs gsungs/ de nas g.yam pa la bris te gshegs khar mchan du btab nas byon no/ /bla ma mnga' ris pa'i zhal nas gsang sngags la gdams ngag med
na mi shes zer te bden par 'dug /ngas chos 'ga' zhig ma bslabs par shes/ gzhan tshar res mi shes pa ma byung ba la/ mtsho skyes la tshar bdun tshun chad tshar re la rtogs
pa re re skye ba byung / brgyad pa la sngar dang khyad ma byung gsungs/ de ltar gzhung bshad rnams tshar nas gsung ngag zhu bar bzhed pas cha rkyen sgrub pa la kong por
byon/ bsod nams chen po byung nas rta nyi shu tsam dang yo byad mang po khyer te bla chen la dbang zhus pas gnang ste/ sta gon gyi nub mo rmi lam du bla chen gyi mdzod yin
zer ba mang po 'dug pa'i phyi sgo la nye shos sgo che zhing mdog skya khrig ge ba zhig gi lde'u mig khong la gtad pa rmis/ nangs par bla chen la rje la gsung ngag rin
po che'i mdzod mang du mnga' bar gda' ste/ 'bangs la mi gnang bar gda' zhus pas/ ji ltar 'dug gsung / rmi lam zhus pas gdams ngag gi lde'u mig khyod la mi ster na su la ster
gsungs/ 'on kyang khyod nga'i gzhung 'dzin par 'os gsungs nas rgyud gsum gyi skor rnams rdzogs par gnang / bsam mi khyab la sogs pa'i man ngag gi

skor rnams 'ga' zhig gnang ste/ gsung ngag ni ma thob bo/ /'di nyid bag chags sad pas skye ba snga ma'i chos rnams dran zhing ma bslabs par shes pa la sogs pa'i yon tan dpag
tu med pa mnga' ba yin no/ /! gnyis pa man ngag tshar ba'i slob ma ni/ 'brom do pa ston chung / lha btsun ka li/ rje mkhar chung ba'o/ /'brom ni yul dbus kyi bla ma dmar
gyis gsung kyang / mdo smad pa yin par 'brom la phyi ring mo nas so/ 'phan yul ba yin/ rigs dang skye ba shin tu bzang / longs spyod che/ gdams ngag mang zhing khyad par
du ma mo srog tig la mkhas pa zhig yin/ khong gis bla chen gyi snyan pa'i grags pa thos nas dad de yul nas rta bdun tsam gyi khal du nor mang po bkal nas/ glag pa lam gyi
phu nas bsam yas la thon te byon pas lam du lha mo'i sgrub thabs zhu ba mang po byung nas nor mang po byung ba khyer te 'ongs nas/ bla chen gyi drung du gdams ngag zhu
ba la/ chos thun re la gser zho re'i maNDal dang zhabs dkris kyi dar zheng chen kha re phul te/ de dus kyi dar bzang zhing dkon pas da lta zab chen yug pas rin che skad/
de bzhin du gtor ma mi gnyis kyis theg tshad re'ang tshogs 'khor byas/ 'brog mi'i g.yu zho spungs kyang phul bas shin tu mnyes/ de ltar du dus khyad par can dang nar ma'i
bsnyen bkur dpag tu med pa yun ring du mdzad de/ zhabs tog shin tu bzang bas gdams ngag rab tu thob pa yin zer/ nang gcig maNDal gyi gser yang zad/ zhabs dkris kyi dar
yang med pas khong rang gis jo mo'i dar sham phog nas byas pas cung zad ma mnyes skad/ de ltar man ngag tshar nas yul du bzhud par dgongs te dpe cha 'gel sa'i rta gcig g.yar

bar zhus pas/ slob dpon gyis slob ma la 'bul ba byed pa'i lugs med gsungs nas ma gnang bas/ 'brom thugs chad de/ bzhud khar mu gu lung rdo rje gdan du song rung / 'brog mi
shAkya ye shes shAkya thub par song yang da phyin chad 'di kun tu 'ongs mi 'dug gsung skad/ de nas yul du'ang ma bzhud par la stod ding ri shed na yar byon pas 'brog mi'i
slob ma mchog yin zer bas bsod nams chen po byung nas/ lam du slob ma 'ga' zhig phyag rgya chen po yi ge med pa'i byin rlabs zhu ba byung nas gnang bas zhal nas khrag skyugs
te bsnyun nad kyis zin/ 'brom na re/ nga'i bla ma de sangs rgyas dngos yin cing nga'i snod brtags par 'dug pa la/ ngas de ltar ma shes par ma dad pa zhig skyes pas lan/
'on kyang bla mas nga rjes su 'dzin par 'dug /nga'i dpe cha dang nor rdzas ma lus pa rus pa rnams bla ma'i phyag tu phul/ khyer rang tsho gdams ngag zhu na nga'i dka'
las tsam mi dgos par bla mas gnang bar 'dug gi /zhus gsungs nas 'das/ slob ma kun gyis spur bzhus/ gdung rus dpe cha nor rdzas rta bcu bdun gyi steng khal 'og khal dang
bcas khyer nas phyin pas lam na bgrod dka' yang bde bar thon/ mu gu lung gi mda' nas yar sleb tsa na/ dung dkar gcig 'bud cing phyin pas/ bla chen rgyun gtor mdzad cing yod
pas gsan nas nga'i snying bton pa snyam byed/ ltos dang gsungs/ bltas pas khong rnams kyis slebs nas de rnams phul bas/ rus pa pang du blangs nas bus pha can du snyegs
sam gsungs nas bshum mo skad/ der khyed tsho'i nang na gdams ngag 'dod pa gang yod pa la dka' ba med par sbyin gyi/ gsung

pa la zhu ba mang po ma byung / sgyer sgom se bo/ gshen sgom rog po/ 'phags pa chos snang gsum gyis zhus pas rdzogs par gnang / bsgoms pas ting nge 'dzin bzang po skyes/ se
rog gnyis kyis dngos grub cung zad re thob skad do/ /de nas 'brom las gdams ngag 'phel ba ni med do/ /'o na lam 'bras 'brom lugs zer ba de ci yin snyam na/ de byed mkhan
ni jo mo 'brom mo bya ba 'phan yul ba sa chen gyi slob ma zhig yin zhing / de la lam 'bras rdzogs pa'ang med la/ de'ang zhi byed dang rdzogs chen bsres pas rnam dag ma yin
zhing / dam tshig kyang ma bsrungs ste/ shangs kyi chabs lha khang pa chabs ston chos dga' bya bas/ mdo sde la zhu rten du byas nas lam 'bras zhus pas der mi 'dod par
nga rang gi chos la 'bul ba byung ba zhig 'dod zer/ der chabs ston gyis lho brag tu byon pas bsod nams chen po byung / der mo'i lam 'bras de bshad pas gcig gis dngul sga
bzang po zhig phul te/ byang pa'i ko ba'i ska rags la dngul gyi phra bcug pa 'di mo 'dod pas ma phul/ der dpon slob gnyis mthu rgyag res byas zer ro/ /lha btsun ka li ni
jo mo'i ming po yin pas nye 'brel gyi stobs kyis gdams ngag tshang bar gnang ste 'phel ba ni med do/ /rje se mkhar chung ba ni zhabs tog chung yang yun ring ba dang spyod
lam gyis mnyes nas man ngag thob pa yin gsungs so//! 'di dag gi rnam par thar pa zhib tu brjod na gnyis/ gsung ngag ji ltar thob pa dang / yon tan brnyes pa'i khyad par
ro/ /dang po ni/ se 'di'i 'khrungs yul mdog smad kyi 'brog pa/ gdung rus lce tsho bya ba lcam sring lnga yod pa'i lnga tshigs pa yin/ khong bu tsha chung chung tsa na gnag
ma smad

sum cu tsam yod pa ri la 'tsho ru phyin pas/ rigs sad pa bzhin du mang mkhar mu gu lung gi thad kar sprin dkar po ling nge ba zhig mthong bas pha gi'i 'og na tshe 'di la sangs
rgyas pa'i gdams ngag yod pa'i bla ma gcig yod nges snyam pa zhig byung nas/ pha ma la nga yul ltad mo blta ru 'gro byas te gser zho gsum khyer nas 'ong / mang mkhar
dril chen na phar slebs pa dang dris pas mu gu lung bya ba na bla ma 'brog mi lo tsA ba bya ba tshe 'di la sangs rgya ba'i gdams ngag yod pa gcig bzhugs zer bas/ shin tu
dad nas der phyin pas bla ma dang mjal nas gser zho gang la phyag rten byas/ kha rje che nas/ kye rdo rje'i dbang bskur mdzad pa gcig gi grangs ma tshang ba zhig dang thug
pas zho gang la 'phral chas/ zho gang la dbang yon byas nas dbang bskur zhus pas dbang thob/ de dus na dbang bskur zhu ba la cha rkyen chen po dgos/ bla chen las gser zho
dos dbang thob pa bla ma se las med gsung / de nas bla mas se la dran pa gcig pa'i sgrub thabs dang / rtsa ltung gi bshad pa zhig gsungs nas sku mtshams mdzad de khrid
dmigs re tsam las chos cher mi gsung bar bzhugs so/ /spyir yang bla ma 'di/ rna bzhi pa la chos mi bshad/ rna ba drug pa chos kyis dben bya ba yin gsungs nas/ mi mang po
la chos mi gsung / khyad par du gsung ngag rin po che mi gnyis su langs pa las mi gsung / gsungs tsa na thun re la tshogs 'khor re bsham dgos skad/ de dus su 'khon dkon
mchog rgyal pos sa skyar mi bcu bdun la brtag gnyis gsungs pas/ bla mas phrin bskur nas/ rtsa rgyud gnyan po de mi bcu bdun tsam la 'chad pa khyod la rdo rje'i srog yod dam

zhes bka' bkyon mdzad skad/ de nas lo gcig tu chos ni ma gsungs pas ma mjal/ 'on kyang gsung ngag cis kyang zhu snyam nas/ rje se sa lo bdun sgug gin bsdad/ jo mo'i g.yog gus
par byas pas mgu bar byung / lan cig tshogs gral zhig tu glu shes pa med dam/ yod na long gsung ba la/ gzhan shes pa ma byung bas/ jo mo na re/ na ning gi 'brog chung
de glu shin tu mkhas pa zhig 'dug ste/ de 'bod dam zhus pas/ bos gsungs nas/ bos te/ khong gis glu blangs pas shin tu mnyes shing / khyod da rung bsdad nas ci byed gsung
/ gsung ngag rin po che zhu ba lags zhus pas/ chos 'dod na nor khyer la shog gsungs nas/ yul du log ste gnag sum cu tsam yod pa de ri la rtswa zhag byed zer nas zhag 'ga'
bsdad kyin log nas 'ong / de lta bu lan 'ga' byas te/ de'i bar la rtsis legs par btang bas kho rang gi nor skal la gnag de tsho thob par dgongs nas/ gnag rnams ded de sgyer
phu nas mar byon nas gos rkyang jag dmar rkyang pa gcig las med pas 'khyags tsa na phyugs ma'i skyibs 'jo yin 'ong / gtsang po las lha rtse'i ko mkhan la sgrol byas par/
gnag drug drug la re re 'dod zer bas/ de byin na bla ma la 'bul rgyu mi 'ong snyam nas gtor ma gcig byas te/ bla ma dang chos skyong la gsol ba btab nas chuu la brgyabs
pas/ 'bri zal mo gcig gis sna drangs te song ba'i rting ma gcig gi mjug ma la 'jus nas phyin pas chu las thon te/ mu gu lung du phyin nas gnag rnams bla ma la phul te
gsung ngag zhus pas/ bla ma'i zhal nas/ 'bul ba chen po ma yin te/ nga yul phu gsum

'dzin pa la mkho'i gsungs nas/ 'bri rnams la ming 'dogs shing grangs mdzad/ gdams ngag kyang ci rigs pa gnang / de ltar zhabs tog dang mi phyed pa'i dad pas mnyes par byas
te gsung ngag rin po che nyan kyin lo bcu bzhugs/ sngar lo bdun te bcu bdun bzhugs shing mi gzhan la ci 'dra yod dris nas/ khong la 'di 'dra'i gdams ngag bdog byas tsa na/
de kun 'o cag rang la'ang yod kyi/ gsung gin gnang ngo / /mdor na bsten yun ring zhing spyod lam gyis mnyes nas gdams ngag rab tu thob pa yin no/ /bla chen gyi zhal nas
se lce la re/ 'di la nga'i gdams ngag thams cad rku thabs su shor zhes gsungs/ ses bshums te ngos cag kyang bu ma lags sam/ zhus pas/ ngas ku re byas pa yin/ gdams ngag
khyod la mi ster su la ster gsungs/ de ltar bla ma mnyes shing lo de tsam bzhugs kyang 'bras bu'i gnas skabs gcig ma gnang bar phyis zhu dgos pa byung gsungs/ gsung ngag
tshar nas gzhung zhus pas/ ngas bla ma gcig gi drung du gzhung tshar ba'i slob ma la gdams ngag mi bshad/ gdams ngag tshar ba la gzhung mi bshad pa'i dam bca' zhig byas pa
yin pas/ khyod rang gzhung la dad na sa skyar dkon mchog rgyal po can du song gsungs nas/ bla ma se sa skyar byon nas lo gcig bzhugs/ bla ma dkon mchog rgyal po las gzhung
gi skor rnams tshang bar gsan/ bla mas se la gsung ngag gsan gsung ngo / /de nas bla ma se yul du byon nas bzhugs tsa na/ bla chen gyi sras jo sras indra byang g.yag
dang / mus pa tshe 'brog blta gsungs nas mdog tu byon pa la bsnyen bkur

chen po mdzad/ lo rgyus byas pas rdo rje'i tshig rkang gi smad 'bras bu'i skabs tsho khungs chod nas rta gcig phul nas zin thun byas te tshar ba'i rjes la/ jo sras na re/ a
pho nga'i snying bton pa snyam byed pas/ nyid rang gi rta khyer la nga'i chos 'or cig gsung pa la/ se na re/ khyed yab sras la 'di 'dra'i lugs shig gar yod pa yin/ chos
blo la zin pa de skyug tu ni mi 'dod/ ji ltar bya zer nas zhabs tog bsnan te byas/ phyis bla chen nyid la'ang legs par zhus so/ /de ltar lo bco brgyad lhag tsam gyi bar la
gdams ngag rnams rim gyis gnang ste/ thams cad tshar nas de'i rjes su la lam bsdus te sgrub pa lung sbyin pa mdzad pas/ bum pa gang byo'i tshul du thams cad legs par thob
ces yongs su grags so//! gnyis pa yon tan brnyes pa'i khyad par ni/ bskyed rim la brtan pa cung zad thob/ rtsa sngags kyi sgo nas nus pa brnyes te/ mkhar chung gi klu
srin mo shin tu thu ba zhig yod pa de btul nas gnas kyang gzhan du spos/ des srog snying phul te ci bsgo ba nyan cing dbang du 'dus/ des gnod pa byas nas mdze byung ba kun
la phyag reg pa tsam mam phu btab pa tsam gyis sos pa byung / 'og rlung la dbang thob cing byang sems zin pas jo mo yod kyang sras la sogs pa med/ sku'i bkod pa'ang ston
nus te/ mdog tu ston mo byung ba thams cad kyi gral mgo la gdan 'dren pas nyin gcig la ston mo du byung yang de rnams kyi gral mgor bla ma se re re byon gsung / mdor na
gnas sbyong bzhi bcu rtsa gnyis kyi nyams thams cad skyes shing 'byongs pas phyir mi ldog pa yin gsungs so/ /gsum pa grub pa thob pa ni/ pho

gsum/ mo bzhi ste/ dang po ni/ sgyer sgom se bo/ gshen sgom rog po/ dbus pa grod po che'o/ /dang po ni/ gtsang gi sgyer pa yin la/ gnyis pa ni rta nag pa ste/ gnyis ka'ang
ting nge 'dzin dang yon tan gyi chos mang po dang ldan/ dngos grub thob/ grub pa brnyes te 'chi ba dang mi 'chi ba la dbang thob pa yin skad/ de'ang khong gnyis 'chi tsa
na dus gcig la 'chi ba'i chad mdzad pas/ sgyer sgom grongs tsa na nga'i ro 'di ri mthon po zhig la skyol cig gsung / nye gnas kyis khong gi spur bskyal nas na bza' tsho khur
te/ gshen sgom can du phyin pas khong grongs sam gsungs/ grongs lags byas pas/ 'o na nga'ang 'chi dgos/ nged gnyis dus gcig la 'gro ba'i chad byas pa yin gsung nas de'i
nub mo grongs skad/dbus pa grod po che ni/ 'phan yul 'jag thang pa'i jag khyer gcig yin te/ dang po nas rlung gi nus pa che bas zas mang po 'ju ba zhig byung ste/ khong
gis sngon sgom chen pa gcig gi phug tu phyin pas/ de na chang tshong cig dang phye phad gang 'dug ste chang la phye btab cing 'thungs pas thams cad yogs nas lus 'gul ma
shes te/ sgom chen na re/ khyod mi gcig mi 'dug song zer/ der khong sngar gyi spyod pas sun nas/ bla chen gyi drung du byon nas dbang bskur cig zhus/ gdams ngag gnang ste
sgom du bcug /'tsho ba'ang bla mas gnang ste/ nas phul dgu las byas pa'i zan re/ lug sha gzugs re/ chang ban re byin gyin/ khong gis kyang brtson 'grus drag pos bsgoms
pas grub pa thob ste/ 'gro na rta bas mgyogs shing / za na nas khal gnyis gnyis kyi tsam pa'ang nangs

re la za bar nus te/ rlung gi rlung spu gri stobs su gyur pa bya ba yin skad/ spu gri la'ang phyi nang gi spu gri gnyis las 'di nang dang / nang la'ang yon tan dang kha zas
gcod par byed pa gnyis las/ phyi ma stobs su gyur pa yin zhes chos rje pas gsungs so/ /mo bzhi ni/ stod mo rdo rje mtsho/ dbrad sgom ma dkon ne/ shab mo lcam gcig /'chad
mo nam mkha''o/ /dang po ni/ yul mang mkhar dgra 'dul ba ste chom po zhig byung bas bu khyo bsad/ nor thams cad khyer ba'i rkyen gyis khams 'dus pa la rnying ma'i 'dre 'dul
byas pas kyang ma phan par/ sdug bsngal gyin yod pa'i lo rgyus 'ga' zhig gis bla chen gyi snyan du phul bas de nga'i gam du byung na sdug bsngal de nyid lam du bsrel
shes pa yin te gsungs nas zhal tshoms shig 'thon gin gda'a'o/ /de mo la smras pas/ bla chen gyi drung du 'ongs nas dbang bskur cig zhus/ gdams ngag bstan te/ rlung sems kyi
rten 'brel du shes pas smyo ba sangs te/ ting nge 'dzin mang po skyes nas lus ma spangs par grub pa thob ste lho phyogs dpal gyi ri la gshegs so/ /de ni las 'phro can
rang gi ngang gis khams 'dus pa bya ba yin no/ /dbrad sgom ma ni/ mang mkhar phu'i dbrad kyi g.ya' mkhar ma ste/ khyo shi nas khams 'dus pa zhig byung nas/ bla chen gyi drung
du 'ong / dbang bskur zhus/ bsam mi khyab bstan pas/ mig gi rnam shes rtogs pa yis/ /gnyis med ye shes ngo mtshar che/ /zhes pa'i tshig la brten nas/ bla ma la mos gus
bsam gyis mi khyab pa skyes pas/ mu gu lung gi chos ra de nyid du zhag bdun ting nge 'dzin gcig la song ste/

de ni mos gus can byin rlabs kyis khams 'dus pa ste/ khong gis brtson 'grus brtan pos lto gos kyi zhen pa spangs te sgrub pa kho nar mdzad pas tshe 'di nyid la grub pa brnyes
so/ /khong mang mkhar gyi ri la sgom gyin yod tsa na/ bla ma se la stod shed nas yar chos 'khor la byon/ 'bul ba mang po byung ba dang / der brtol ba dang slob ma rnams
la khyed sngon la song / nga a ce la 'phrad nas 'ong zer/ der khong can du byon/ de'i nub mo de kar gzims pas/ 'dis mi bde bas 'di kar chu tshogs zer/ phru ba gcig gtad
nas/ nangs par mi 'khrud par de kar zan g.yos nas byin te/ khar seng 'di na mar ban ne bun ne mang po zhig song ba de pa ci yin zer bas/ de pa bdag la zhwa ma lcam sring
gis 'bul ba byas pa'i nor lags gsungs pas/ khong gis gdong pa la had de gzigs nas/ 'o na khyed kyang rlung gis khyer 'dug ang gsungs pas/ se na re/ ma la skyes nas de las
kha skyengs pa 'ong ma myongs gsungs so/ /de nas dbrad mo nags rgyal gyis gnod sbyin mo'i mchod gnas la gdan drangs/ ming po gcig yod pa rtas bskyal nas g.yams pa'i sgrom
bu byas te der bzhugs/ ming po song phod phyin pas sngar bas sku sha srab tu song 'dug /'di ltar song ba sku khams ngan nam byas pas/ khams bzang / kho mos kyang bsnyen
bkur bzang po byas te/ 'gro ba mtha' dag gi zas de cung phan chung ba yod par 'dug gsung ste/ khong deng sang gi bar du gnas de na bzhugs/ gsol ba btab na da lta'ang las
dag pa 'ga' res mthong ba dang gdams ngag thob pa'ang byung skad do/ /lcam gcig ni tsha mo rong pa rus pa rje mo ste/

ming po bdun gyi sring gcig mo yin/ nor shin tu phyug /'phyon ma byed/ rtsa gnas bzang ba zhig yod/ de'i lo rgyus bla mas gsan te/ de na nga'i gdams ngag gi snod cig yod par
'dug gsungs pas/ mos thos te gzi g.yu mang po khyer te bla chen can du 'ong / dbang gdams ngag zhus pas gnang ste bsgoms pas/ dbang gsum pa'i lam la brten te tshe 'di la
grub pa brnyes so/ /de ltar gsum gyis ni lus ma spangs par grub pa thob pa yin no/ /'chad mo ni/ 'phan yul gyi 'gram 'phyad pa ste/ bla chen 'brog mi gnam thang dkar po
na bzhugs tsa na/ bud med tho co can 'dra ba zhig byung nas chos zhus pas/ thog mar dbang rgyas pa zhig bskur/ de nas nA ro mkha' spyod kyi byin rlabs gnang ste/ de'i man
ngag bskyed pa'i rim pa phag mo mkha' spyod/ rdzogs pa'i rim pa rtsa dbu ma/ thun mong gi man ngag gnod sbyin mo dbang du bsdu ba/ lam gyi cha rkyen sman chen po'i bcud
len la sogs pa gnang / rlung btsan thabs su sgom pa zhig bstan te/ sgom du bcug pas 'tsho ba med nas/ dbus kyi shun brag rum bya ba'i lam gyi 'dzom cig tu lo ma'i spyil
po chung chung gcig byas/ der 'gron po 'gro ba rnams las lam zan slong gin brtson 'grus drag pos nyin mtshan ngo mi shes par bsgrubs pas phag mo 'grub ste thun mong gi dngos
grub rdzu 'phrul dang nus pa mngon shes byung / gnod sbyin mo dbang du 'dus pas sngar gyi drin len gyi tshul du tshur nar mar gtong skad/ de'ang yo byad ci'ang med kyang
nga bzhin byas na 'di bzhin 'ong zer gyin rkyal stong re dang kham phor re klad la bskor bas de gnyis zan dang chang

gis gang 'ong / des 'phrang de la 'grim tshad la zan rdog re dang chang phor re rgyun du ster ro/ /'di'i 'gron zan zos pa gcig gnyis dang rje pa gsung gleng byung / chos rje
pas dbus su khong gi lo rgyus dris pas gzhan la rgyus ma byung / rgan mo gcig na re/ nga'i a mas zho chang gnon tsa na 'phyad mo nam mkha'i zho chang tsam shog /zer ba
zhig yod skad/ mdor na bod kyi 'dra ba su ngo tsha chung ba dang / spyod pa rtsing pa la grub thob tu byed pa ma yin pa'i/ rgya gar gyi 'dra ba'i mdo rgyud nas bshad pa'i
mthong lam yan chad kyi rtogs pa skyes pa kho na byung gsung / phyi ma 'dis lus ma spangs te/ 'on kyang brtson 'grus can 'bad rtsol gyis khams 'dus pa yin no/ /khong la
dam pa gle ston bya bas chos zhus pas mi shes zer/ yang yang zhus pas/ lta ba 'di la yongs su gyis/ /lta ba yongs su mi bgyi ru/ /chos kyi dbyings la dog pa med/ /spyod pa
'di la dog tu gyis/ /spyod pa dog tu mi bgyi ru/ /rgyu 'bras nam yang bslu ba med/ /gdams ngag de la gyis zer ro/ /gzhan yang mar lo/ 'dzim lo/ khyin lo la sogs 'gos khug
pa lhas btsas/ 'bro seng dkar shAkya 'od/ pa mkhas pa dang / grub pa thob pa mang du bzhugs par gda'a'o//! lnga pa de dag las gsung ngag 'phel tshul ni gnyis te/ bla ma
se las dang / rje dgon pa ba las ji ltar 'phel ba'i tshul lo/ /dang po ni/ bla ma se ston kun rig /de las gdams ngag thob pa'i slob ma ji ltar byung snyam na/ gdams ngag
rab 'bring tha mar thob pa'i slob ma gsum las/ dang po ni/ gtsang smad sag thang sdings kyi zhang ston mched gnyis te/ che

ba ni mtshan chos 'bar/ chung ba ni gzi brjid 'bar zhes bya ba yin zhing / khong gsung rab kyi rtsi dras mkhan po yin pas ses mdo mang bzhengs pa'i rtsi dras la bos pa dang
/ dras tshar nas yon ma brdzongs pa la gsungs ngag gi khungs chod de/ gcung gis 'o cag la yul du nor khyer nas 'gro rgyu tsam 'dug ste/ bla ma 'di la gsung ngag gi mdzod
mang po mnga' bar 'dug pas/ rdzong ba rnams yon du phul la zhu'am byas pas/ gcen dang mthun par byung nas dras kyi yon rdzong mang po byung ba bla ma la phul nas gsung ngag
zhus pas/ 'di tsho khyed rang gis lag gi gla za bas 'ju/ nged kyis mi 'ju/ chos 'dod na yul nas nor med dam/ khyer shog gsungs pas/ der yul du phyin/ nas khal sum brgya
dang khrab gcig gis sna drangs pa'i yo byad mang po khyer nas bla ma la phul/ spyod lam gyi sgo nas kyang mnyes par byas shing / shes rab kyang shin tu che bar byung nas
mnyes te gsung ngag rdzogs par gnang ste/ bla ma'i zhal nas nga'i chos 'di zhang ston mched gnyis kyis go /de'i nang nas kyang zhang ston gzi brjid 'bar gyis go /zhes
yang nas yang du bsngags pa brjod do/ /de nas yul du bzhud dgongs tsa na/ rje'i zhal nas zhang ston bzhud dam gsung / 'gro bar zhus pas/ zhang ston nga'i chos 'di g.yag po
che'i tshi ba dang 'dra ba zhig yin no/ /da rung sdod na mi rung ngam gsungs nas lo gcig bzhugs pas thams cad rdzogs par gnang ngo //! zhang ston chos 'bar 'di'i yon tan
ji lta bu zhe na/ khams 'dus pa bar pa'i thad sor slebs te/ ting nge 'dzin dpag tu med pa mnga' zhing mngon par shes pa

brtan po'ang yod/ mnyen lcug bzhi la mnga' brnyes pas stag dang bya la sogs par lus gzhan du sprul pa dang / lus kyi bkod pa du ma mdzad pa mi mang pos mthun snang du grub
pa mthong ba byung zhing / bla chen sa skya pa gyis kyang gzigs te sku lus bdun tsam du sprul nas sgrub pa lung sbyin gyi dus su ngas kyang bsgom pa tsam med de/ khyod yid
ches pa'i gnas su 'di tsam yod pa yin gsungs/ gzhan mi rgyud la sogs pa 'di ltar 'byung bya ba'i lung bstan yang mdzad do/ /de nas bla chen gyis jo sras sag ston dang zhang
po ston pa bya ba 'dug pas 'di pa la'ang gdams ngag gnang bar zhu byas pas/ sag ston de'i snod ma yin/ sham po'i snod yin/ zhang po snod du rung tsam 'dug ste/ mi zhu
bar 'dug pas khyed kyis zhus gyis gsungs nas/ rje la gdams ngag khyad par can 'dug pas zhus byas pas/ rdzogs chen la go nas bla ma zhang dgon pa ba'i gdams ngag shes zin
brjed zin/ da mi zhu zer nas ma nyan gsung / mdor na yon tan de lta bu mnga' yang gsung ngag la thugs gtsigs che bar mdzad pas gzhan gyis tshor gyis dogs pa dang / rang
gi yon tan la rlom pa med pas phyi rol du sbas pa'i rnal 'byor du bzhugs pa yin no//! gnyis pa 'bring du thob pa ni zha ma lcam sring yin te/ yul la stod rje khum bu pha
drug gi zha ma brgya bzhi pa'i nang nas zha ma me reg bya ba yin/ lcam sring drug yod pa'i gnyis kyi 'og ma lha rje zha ma mtshan rgyal mo lcam/ de'i 'og ma ming po zha
ma chos kyi rgyal po/ yul la stod na rje khum bu ba zhes zer/ lcam mo lo bcu bdun pa la 'brom ra tsha yud de bya ba can du khyim

so la byon/ de dang bral nas lo tsA ba rma chos 'bar gyi jo mo mdzad/ khong grongs nas des rkyen byas te snying rlung byung nas mthong snang la sogs pa nyams kyi mtho dman
mang po dang / rtag tu byang sems 'dzag pa'i gegs byung ba la/ thams cad la gdams ngag gang che dris pas/ ding ri glang 'khor na dam pa rgya gar gdams ngag che bar thos nas
dam pa'i sar byon pas/ dam pa'i zhal nas/ khyod kyis dang por bla ma la dbang bskur zhus pa'i dus su dbang yon ma phul bas lan 'dug gsungs pas/ lha rje zha mas lus longs
spyod thams cad phul/ zas nor thams cad nga khyod med par bsres pa lags zhus pas/ der khyod kyis ming pos rta gcig rin du zos 'dug gsungs pas/ lha rje zha ma la rgyus
med par ming po kun gyis rta gcig rin du blangs 'dug /der lha rje zha mas dam pa la bla ma grongs nas mi bdog /ji ltar bgyi zhus pas/ des bzhengs pa'i rten nam/ 'brel pa
'dra med dam/ zhabs tog gyis gsungs nas/ gnya' nang kha sde na rma yis bzhengs pa'i gnas gsar lha khang bya ba yod pa la rta gcig khal dang bcas pa dang / khrab gcig phul/
rma'i sras mo jo mo dkar yu bya ba la g.yag cig /ra thul gcig /re dmar zab bcas ma gcig phul yang zer/ phyi rten la bal po nas ganydzi ra zhig blangs nas btsugs kyang zer
te/ de ltar byas pas lo gcig gi bar du nad der phan/ de nas sngar bas kyang thur song ste/ dam pa la zhus pas/ rgyal khams 'dra skor/ mdo rgyud 'dra ltos gsungs nas/ lo
bdun du mtshams bcad nas mdo rgyud rnyed tshad gzigs kyang ma

phan par gnubs yul rong nas mar phyin pas lha rje gnubs pa'i ban chung kha cig chu kha zhig na/ e ma ngo mtshar lnga bya ba dbyangs su gyer gyin 'dug ste/ e ma ngo mtshar rmad
kyi chos/ /rdzogs pa'i sangs rgyas kun gyis gsungs/ /skye ba med las thams cad skyes/ /skyes tsam nyid nas skye ba med/ /ces zer ba thos nas/ de la nges shes khyad par
can skye ba'i stobs kyis khams drag /de nas yang thur song ste dam pa la zhus pas rnga gcig lag tu gtad nas brdung bya ba'i brda zhig mdzad pa/ brdungs pas skad chen po
zhig byung / gzhan ci'ang ma byung ste/ gdams ngag zhus pas song zhig zer ba'i brda mdzad/ des phan pa ma byung bas gdams ngag rdugs par thag bcad gsung / de dus bla ma
se mkhar chung bas mdo mang bzhengs yod pa'i chos kyi glegs shing sgrub pa la brin du byon pa'i tshur lam ding ri shar phyogs kyi mkhar chung pa can du byon/ mkhar chung
ba'i slob ma ding ri skye chag pa khyung po hU~M ka ra ba na re/ 'brog mi'i slob ma se kun rig bya ba lam 'bras kyi bdag po khams 'dus pa 'grol ba la shin tu mkhas pa zhig
byon bdog pas nyid chos mi zhu'am zer te/ lcam sring gnyis kyis rta gcig la yo byad mang po bkal nas mjal du byon/ dang po nas khams kyi skyon 'di lta bu byung ba'i lo
rgyus bla ma'i drung du phul bas/ khong lhwam 'bur ma zhig la sba lcag cig gis thug thug mdzad cing khyod la dang po 'di ltar ma byung ngam/ de nas 'di ltar ma byung ngam
gsungs pas/ zha ma'i nyams la byung ba tsho dang mthun nas/ rje sangs rgyas zer ba de khyed lags sam zer zhing shin tu yid ches shing phyag mang po btsal/

bla ma'i zhal nas/ zha chung ma la sgom 'dug ste gdams ngag mi 'dug /se mkhar chung ba la gdams ngag 'dug ste sgom mi 'dug /sprang po the'u rang 'dis kyang bar chad cig kyang
byed du ma 'dod dam gsung / der gdams ngag zhus pas dbang bskur dgos gsung / sngar bla ma rma las thob zhus pas/ nga'i chos 'dod na nga rang gis dbang bskur dgos gsung
/ 'o na cha rkyen 'dra bsgrubs nas bla ma'i drung du 'ong bar zhu/ bdag gi ming po ston pa zhig bdog pas de khrid nas mchis na zhus pas/ rung gsungs nas rje khum bu ba bya
ba dang lcam sring gnyis kyis nor mang po khyer nas mkhar chung du byon/ 'bul ba 'khor gsum yongs dag lan gsum byas/ bla ma'ang shin tu mnyes nas dbang bskur zhus/ gegs
sel gyi gdams ngag bstan nas sgom du bcug pas nad drag ste/ khrid bka' rnams gnang / gzhung tshang ba ni ma nyan gsung / zha mas ni gsung ngag rags rim zhig nyan nas des
sems tshims te khong lcam sring 'gro bar 'dug pa la/ bla ma'i zhal nas zhang ston pa gnyis la zha ma lcam sring 'di pa mi chen du'ang 'dug /gdams ngag gi snod du'ang 'dug
/khong gnyis la gdams ngag 'di rdzogs par sbyin bsam ste khong mi zhu bar 'gro bar 'dug /gdams ngag ni ma tshar/ 'o skol gyi brgyud pa 'di'i lugs la slob mas ma zhus par
bla mas mi bshad pa srol du gda' bas khyed kyis gros thob gsungs te/ zhang ston pas khyod kyis bla ma la zhabs tog kyang che bar byas/ bla ma'ang mnyes/ thugs la'ang 'dogs
par 'dug /khyed kyi zhar la nged rnams kyang thugs la btags/ da rung gdams ngag lhag ma 'dra

yod pa 'dra bas bzhugs nas lhag ma kun spyod par zhu byas pas/ zha ma lcam sring na re/ jo bo 'di ci gsung na/ 'bul ba'ang 'khor gsum yongs dag lan gsum byas/ byang dang ra
dang chung tshun chad bskor/ jag dmar gyi gos rkyang pa re las med par phul bas grang drags nas lam du gnag gi skyibs 'jo yin 'ong / ci yod phul nas zhus/ mnyes kyang mnyes/
gdams ngag kyang ma lus par gnang / lhag ma'ang med par thag chod/ des tshim yang tshims/ lhag ma yod pa skad gsungs pa de rje zhal brdzun gsung ba yin gsungs nas/ sdod
du ma nyan par song bas cung zad ma rdzogs pas 'bring du thob pa yin/ chog shes pa'i bdud bya ba yin gsungs/ gdams ngag ma rdzogs pa'i rtags su rgyu dus kyi lta ba 'khor
'das dbyer med la mi byed par lta ba sde snod dang mthun zer/ dbang chog rnal 'byor dbang phyug gi lugs la mi byed par nag po pa'i byed/ sgrub thabs bsnyen sgrub bzhis
'ching ba la mi byed par mtsho skyes la byed pas so/ /'on kyang bsgoms pas yon tan khyad par can skyes te/ thun mong gi mngon par shes pa brtan po'ang yod/ yi dam gyi lha
zhal gzigs pa dang / rdzu 'phrul gyi bkod pa cung zad sprul nus pa dang / nam mkha' la skyil krung 'cha' ba dang / mkha' 'gro bran du 'khol ba la sogs pa byung ste/ bla
ma zhu byas kyis kyang ci rigs par gzigs skad/ rje dgon pa ba'i zhal nas zha chung ma 'di lus ma spangs par tshe 'di nyid la grub pa thob pa yin pa la nyams dbyangs la
dga' ches pas lam gyi gegs cung zad byas gsung / sngar dam pas rnga rdungs shig pa'i brda de phyis kyi 'gro phan dang grags

pa chen po 'ong ba'i brda yin pas/ 'di las slob ma'ang mang du 'phel lo//! gsum pa tha mar thob pa ni/ pha drug gi smad se thog sgom tsho'i dpon se sgom byang chub ye shes
bya ba de las bag tsam 'phel te/ 'on kyang mngon rtogs 'bring po sbyin sreg dang bcas pa dang / bsam mi khyab la sogs pa'i gdams ngag 'ga' re las tshang ma med gsungs so/
/gnyis pa rje dgon pa ba las ji ltar 'phel ba'i tshul ni/ rje dgon pa ba de la slob ma mang du mnga' yang gsung ngag 'di'i brgyud pa 'dzin cing grub pa brnyes pa'i slob
ma mchog tu gyur pa ni sa skya pa chen po nyid yin pas de'i rnam par thar pa cung zad brjod na/ skye ba brnyes pa'i khyad par/ lung rtogs kyi yon tan ji ltar mnga' ba/ slob
ma'i mchog ji ltar byung ba/ brgyud pa gnyis ji ltar 'phel tshul dang bzhis rtogs par bya ste/ de la dang po ni/ bla ma dkon mchog rgyal po dgung lo lnga bcu rtsa dgu
bzhes pa chu pho spre'u la gu ra ba'i bu sring mo jo mo zhang mo la sras gcig 'khrungs pa'i mtshan kun dga' snying po zhes bya ste/ de'ang 'gro ba kun gyi yid du 'ong zhing
mdzes la skyon med pa dge ba'i bshes gnyen gyi rigs can du gyur pa'o/ /de dus su re zhig chen ma phyug mo la gsang nas yod pa la/ chen ma rdo rje phyug mo na re/ nyid
kyi gdung brgyud 'di chad du phongs pa yin/ zhang mo la sras yod pa de bdag la gsang ba de ma legs/ de nyid la sras yod pas chog /bdag la nor mi dgos bu'i ma la dgos pa yin
gsungs nas/ sa skya'i mdun gyi mchod zhing ma gtogs pa tsho zhang mo yum sras la gtad do/ /de nas bzung ste rim gyis longs spyod dang dbang phyug phun sum tshogs par gyur
nas mtho ris kyi yon tan bdun

la mnga' mdzad pa yin no//! gnyis pa lung dang rtogs pa'i yon tan ji ltar mnga' ba la gnyis kyi/ dang po la gnyis las/ thun mong gi yon tan ji ltar mnga' ba ni/ dang po nyid
nas klog yig rtsis la byang zhing lugs kyi bstan bcos rnams dang / skyes pa bud med/ dud 'gro/ nor bu brtags pa/ sgyu rtsal/ sman dpyad/ sgra snyan dngags/ sdeb sbyor la
sogs pa mkhas par gyur pas tshul lugs de dag gi sgo nas 'jig rten pa kun gyi yid tshim par mdzad pa yin no//! gnyis pa thun mong ma yin pa'i yon tan la gnyis kyi/ dang
po/ spyir gsan sbyong mdzad tshul ni/ thog ma kho nar yab las kye rdo rje'i dbang zhus te de dag gi thugs su chud pa'i chos rnams ci rigs par gsan no/ /de nas dgung lo bcu
gcig lon pa la yab sku gshegs te rtsis byas pas gshegs rdzong byed pa/ phyi rten gyi 'gram 'ding ba/ gdan sa ba tshud pa rnams nyin gcig la grub na shul du phun sum tshogs
pa 'ong zer nas/ yum na re/ nyid kyi yab kyang lo tsA ba dang 'brel ba'i chos 'di brdzun chung zer nas mnyes/ yab kyi slob dpon yang lo tsA ba yin pas nyid kyang lo tsA
ba gcig la chos slob dgos shing / nyid chung bas 'o cag gis dgon pa mi zin pas/ gdan sa ba ri lo tsA ba la gtad pa drag zer nas/ ba ri lo tsA g.yu mkhar mo na yod pa spyan
drangs te/ 'phrang brag dmar ba gnyis bsags nas chos 'khor byed pa/ phyi rten gyi 'gram 'ding ba/ ba ri ba gdan sar bkod pa rnams nyin gcig la byas te/ zhing mo che
ma gtogs pa'i gzhis tsho bla ma ba ri ba la gtad de gdan

sa lo bco brgyad bskyangs/ bla ma'i zhal nas khyod kyi pha jo sras kyi bu bya ba slob gnyer byed dgos/ de la shes rab dgos pas/ de'i lha 'phags pa 'jam dpal yin zhing / a ra
pa tsa na 'di sgrubs gsungs nas/ bsgrubs pas zla ba drug na 'grub ste/ de nas dgung lo bcu gnyis pa'i dus su da slob gnyer gcig la gtong bas gang du btang ba drag gros
byas pas/ chos kyi bshad gzhi che bar 'dug pas mngon pa zhig slob tu btang ba drag zer te/ rong ngur smrig tu byon pas brang ti'i grwa pa rnams tshogs nas brang khang zur
pa med pas srang kha phug rdugs shig tu phya ra'i yol bas bcad nas bzhugs/ khang tshan gcig na yar 'brog khob le ba'i grwa pa zhig la 'brum bu me dpal nag po byung ba la/
nad g.yog med pas ma bzod nas g.yog mdzad pas des phan te bla ma la 'gos nas bsnyungs/ de tsa na sa skya na a po phag ston bya ba mig mthong yod pa zhig snga dro nyi ma
la 'thon nas bsdad tsa na/ shar phyogs grwa chung gong kha na yar rta gro bo zhon pa/ zhwa thang zhu phyal thabs can gon pa/ phod ka chen po can zhig lcags g.yob kyin sa
skya'i thad kar rta kha bsgyur nas/ kun dga' snying po na yin yod/ khyed sa skya pa ci mno ba yin zer ba zhig byung ste/ de'i lo rgyus bsnyad pas/ a pos zer ba bzhin yong
gin yod/ phal cher bden las che zer/ de'i dgong mo bang chen pa slebs/ ma gcig gis kun dga' snying po ma shi na rung / shi na nga'ang sa skya na 'khor rgyu med bsams nas
tshong 'phrul byas te gser la sogs pa rdzas mang po khyer nas byon/ mjal ba dang / sku na gzhon pa dang / thag ring

du bsnyungs pas bshums pa la/ yum na re/ pha jo sras kyi bu bya ba la snying rus dgos pa yin/ snying rus kyi tshugs kha'am/ khyod dge 'dun rgya mtsho lta bu 'di'i gseb tu shi
na rang legs pa yin te zer nas shed bcag skad/ der bsnyung dwangs nas ngur smrig pa brang ti dar ma snying po las mngon pa tshar gcig gsan pa la thugs su chud pas kun
gyis ngo mtshar du 'dzin par gyur/ dge bshes brang ti pa sku gshegs te/ zur chos pa/ byang 'chad pa/ khyung la sa sde dang sdom gnyis la sogs pa gsan cing / nyang stod du
khyung rin chen grags pa las rnam nges dang rig thig la sogs pa gsan/ zur chos pa mi dig pa yin/ de tsa na sa skya pa'i gzhi pas phrin bskur te tshad ma phyis gsan pas chog
/bla ma ba ri ba bgres pas phyis gsan pa mi 'ong bas yar 'byon par zhus pas/ yar byon nas bla ma ba ri ba'i chos skor thams cad thugs su chud par mdzad do/ /de nas grom
pa g.yu rtse 'jid phur mes lhang tsher las rnam nges/ rig thig /rang rgyud shar gsum la sogs pa gsan no/ /de nas bla ma ba ri lo tsA bas gdan sa gtad de/ yun mi ring ba
na bar phug tu ba ri ba sku gshegs so/ /de nas bla ma gnang kha'uu pa'i drung du byon nas bya spyod dang yo ga'i skor phal che ba dang / gsang 'dus 'phags skor dang / ye
shes zhabs lugs phra mo dang bcas pa/ mngon rtogs rgyan ma gtogs pa'i byams chos bzhi/ bslab btus/ spyod 'jug /mdo kun las btus dang / spyod phyogs phra mo mang du gsan
no/ /bla ma gnang 'di btsong sgog la dgyes pas dkon mchog gi drung du'ang

'bul/ khong rang yang gsol/ bya 'phrang pa mjal du 'ong tsa na/ 'o cag gi mchod pa la gzhan ma dad pa skye'o gsungs nas sbed/ khong longs spyod la 'dzin pa shin tu chung ste/
gzhan gyis gser srang gang phul 'dug pa/ kha'ang ma phye bar yig cha gcig gi nang na phar khre tshur khre 'dug pa/ 'di ci lags zhus pas/ gser ram bya ba nor chen po lags
so zer nas gang dgar bzhag 'dug zer/ khong grongs tsa na thams cad kyis mthong bar tshes bco lnga'i zla 'od lta bur 'dug ste/ ci yin bltas pas bla ma ni rin po che'i khri
chen po gcig la bzhugs/ lha'i bu mang pos khri 'degs pa'i rin po che'i 'od du 'dug ste/ des na mkha' spyod du gshegs so/ /de nas bgres po rnams gros byas te/ da pha chos
gcig rtsad gcod pa 'thad par 'dug pa la pu hrang pa gsal ba'i snying po mkhas te/ de ni gshegs/ de'i slob ma la 'khon sgyi chu ba dkon mchog 'bar mkhas kyang zer/ gdung
rus kyang gcig pas khong can byon pa drag zer nas byon/ dbang bskur zhus pas sta gon gyi nub mo mnal lam du srid pa'i rgya mtsho yin zer ba'i chu bo chen po dmar mer re
ba zhig la zam pa gsum 'dug pa'i chu 'gram na/ bsgral rgyu'i mi mang po 'dug pas/ nga sgrol bar zhu/ nga sgrol bar zhu zer nas/ de la bsgral bas zam pa phyi ma la mi gsum/
bar pa la bdun/ nye shos de la mang po zhig bsgral ba rmis/ cung zad bsnyel te nyi ma zhig la bsnyel gso ba snyam byed tsa na mnal sad pas/ nangs par rmi lam dris pas
na 'di ltar byung zhus pas/ bla ma'i zhal nas/ khyod kyi 'khos kyis mi gsum

las ga la sgrol zhes zhal kyal yang gsungs/ de nas kye rdor Dombi pa dang / bram ze nag po'i skor/ grub pa sde bco brgyad snying po'i skor/ phra mo nyi shu rtsa lnga yan lag
dang bcas pa/ 'brog mi'i lugs kyi ma hA mA yA/ zla gsang thig le/ sangs rgyas thod pa 'grel pa dang bcas pa/ mar lugs kyi gur brtag /gdan bzhi ma hA mA yA rnams kyi bshad
bka' man ngag dang bcas pa/ dbu ma rang rgyud/ bslab btus/ spyod 'jug rnams gsan no/ /de'ang khong la grwa pa brgyad cu tsam yod pa'i nang nas sa chen gyis lung rig mkhyen
pa dang / 'jam dbyangs kyis rjes su bzung bas tshar re la mkhyen te/ bla mas kyang thugs gtsigs che skad do/ /de tsa na mdog stod du chos 'khor zhig la bla ma se byon
zer/ bla chen de ltad mo sogs la mi dgyes kyang / bla ma se bzang po yin pa dang / chos bar yin pas sgyi chu ba'i slob ma ban chung 'ga' dang 'grogs nas byon pas/ bla ma
se gral mgo na bzhugs/ 'ud mang po gsung gin gda'o/ khong gi grogs po tsho la re re nas jo sras nyid yul gang nas yin/ yon tan ci shes/ da bshad pa bya mno'am/ sgrub pa
gcig bya mno zer/ bla chen la jo sras nyid gang pa yin gsungs/ bdag gram phu pha gi ba zhig yin lags byas pas/ de gang na yod/ sa skya na yod byas pas/ 'o na/ de na nga'i
bla ma zhig yod pa yin te/ sku ni gshegs yod par 'dug /nga la khral 'dod pa zhig kyang ma byung / de na ba ri ba'am bya ba zhig gis bzung 'dug zer bas 'gro snying yang
ma 'dod/ da de'i shul na ji ltar yod gsungs pas/ de'i bu dod cig ka bdag

lags zhus pas/ bla ma na re/ jo sras nyid brdzun ma gsungs/ nga'i bla ma la sras mi mnga' ba yin zer ba la/ rdo rje phyug mo la med pas bla chen gyis lan 'debs ma nus pa la/
grogs kun gyis rgyu mtshan bshad de/ rdo rje phyug mo la med de/ logs su zhang mo bya ba la 'di ltar byon pa lags zhus pas/ bla ma'i zhal nas mi gson gshin mi 'phrad zer
te/ 'phrad pa'i dus byung zer nas bla chen pang du bzhes/ spyan chab phyung nas rgan po gogs po 'di'i nang na chos yod pas khyed la ster ba yin pas myur du shog /ga le
yong snyam na song phod ni nga 'chi ba yin gsungs nas/ bla chen gyis der zhag gcig bzhugs te de'i bar la bla mas lam 'bras bu dang bcas pa'i man ngag 'di la dkyus su gsungs
pa 'di tsam zhig yod/ de la 'phros dang gegs sel la sogs pa 'di ltar yod kyi rkang grangs dang bcas pa yam me ba zhig gsungs/ de nas yar byon nas mkhar chung du bzhugs
dgongs nas/ khres po tshun chod sbrags yod tsa na/ khong gi brang rogs ston pa rdo rje 'od zer dang zhang btsun rA dza bya ba gnyis na re/ bla ma 'dis nged grwa ba 'di tsam
gyi nang nas khyed kho na thugs la 'dogs par 'dug /spyir yang gsang sngags pa bya ba gang yang bla ma la zhu dgos pa yin pas/ bla ma la zhus la song zer ba bden snyam
nas zhus pas/ bla ma'i zhal nas khyed ci la 'gro gsungs/ gdams ngag cig zhu ba lags byas pas/ tshod ma chung / de se lce la re bya ba yin/ gdams ngag pa ci'ang med/ nga'i
bla ma mnga' ris pa'i chos kyi bral brul 'dra bsgrugs nas 'chad pa yin gsungs nas 'gror ma gnang / der bla mas ma gnang

bar 'gro ba'i cha ma yin te/ 'on kyang song phod 'gro snyam tsa na ses gsungs pa bden te sku 'das/ 'gyod de bya thabs ni med/ de nas yang gnang kha'u pa can du byon nas chos
gsan no/ /de nas dus ring zhig na bla ma sgyi chu ba sa skyar gdan drangs nas chos 'khor bya dgongs te nas khal sum brgya tsam dang cha rkyen mang du bsgrubs/ slob ma 'ga'
yang bsdus nas yod tsa na/ bla ma sgyi chu ba bsnyungs nas bla chen la shog gsungs pa byung nas byon pas ma slebs par ma mjal/ bla mas khyod rang rab tu byung la 'khon
tsho'i sde 'di skyongs gsungs pa'i gsung bzhag nas sku gshegs te/ sgyi chu ba'i gdan sa bla chen la gtad/ de'i rjes kyi bya ba rnams tshar nas sa skyar byon te/ bla ma'i
gsung sgrub pa'i ched du rab tu byung dgongs nas/ na bza' ser chas bsgrubs pas/ bla ma gnang kha'u pas gsan te/ shog gsungs nas byon pas/ khyed ser chas bsgrubs nas ci
byed gsungs/ rab tu byung ba lags byas pas/ ma byed gsungs/ bla ma sgyi chu ba'i gsung yin byas pas/ bla ma mnyam po la khong gshin po'i kha chems pas nga gson po'i ngag
la nyon/ rab tu ma byung na 'gro phan che ba zhig yong pa yin gsungs nas ma gnang / rab tu byung ba ma gnang yang 'khon tsho'i dpon ni mdzad/ de nas bla ma sgyi chu ba de
bla ma mal gyi slob ma yin pas sgyi chu ba'i bde mchog gi phyag dpe rnams bsnams nas gung thang na la rtse gnas gsar du byon te/ bla ma mal la bde mchog gi rtsa ba'i rgyud
cha lag dang bcas pa/ pha na phing gu ba dang / lo chen rin chen bzang po/ jo bo rje/ ma hA dza na dang / sa ra he ta

rnams las brgyud pa dang / sems 'grel skor gsum/ dgra nag /'jigs byed/ gdong drug /nA ro ta pa'i gur/ rigs tshogs/ bstod tshogs rnams gsan no/ /de'i tshe bla mas chos rnams
tshar re la mkhyen pa dang / mal gyis thugs su ma chud de/ la las mi tshe phyid pa'i chos la/ la las tshar res shes su re ba gsungs nas bkyon skad/ lan cig dpon slob tshos
rtogs bdun gyi sngags shig 'thu yin 'dug pa dang / slob ma tshos ma shes pa la bla chen gyis de la tshegs med/ 'di ltar byas na mchi byas pas/ bla ma kag gis bzhengs nas
shes na dga' ba tshos mi shes/ ma shes na dga' ba tshos shes 'dug gsungs nas gshegs so/ /der thugs cung zad lteng gin logs shig na bsam mno byed cing bzhugs tsa na/ yang
khong tsho tshogs nas sngags 'thu yin yod pa la/ lhags pas shog gu zhig khyer ba bla chen gyi gam du byung bas de khyer te 'di na gda' zhus pas/ de rten 'brel bzang /
chos kyi phan thogs pa 'ong ba yin gsungs nas mnyes/ de nas sa chen mar 'byon khar bla ma mal na re/ nga'i chos 'di nges par 'tshang rgya ba'i chos yin pas mi nyid kyi rigs
kyis dbang bskur bya ba byed pa yin zer nas/ ra tshang zhig tu phub gogs gcig gi steng du padma 'dab brgyad cig byas/ slu gu gcig gi ske la bal zhig gis dkris byed pa'i
nyen yod de/ de 'dra ma byed gsungs pas/ bla ma'i chos la de 'dra ga na byed gsungs nas mar byon/ g.yas ru na mar dbang bskur sems bskyed 'dra mdzad pas gser srang bcu
bdun 'bul ba la byung ste/ de rnams sngags pa zhig la bskur nas bla ma la 'bul du

btang bas/ bla ma ston mo byed pa zhig gi gral mgo na bzhugs pa la/ sa skya nas 'ong ba zhig mjal bar zhu yin gda' 'o byas te zhus pas/ za rgyu 'dod pa min nam/ byin gsungs
nas ma mjal/ yar log mar log mang po zhig byas nas sa skya nas 'ong ba'i 'bul ba zhig bdog pas mjal bar zhu byas pas/ 'phral thugs col chung ba 'dra ba zhig yod pas khong
rang byon nas 'bul ba ci yod gsungs/ gser zhig bdog byas pas/ zho du yod gsung / srang bcu bdun tsam bdog byas pas mnyes nas kho rang gi khug ma nas kyang srang gang bton
nas 'di'ang de'i steng du bsnon la srang bco brgyad yod pa gyis la nga la tshogs su phul gsungs/ de ltar byas pas khong dam tshig pa bsam gyis mi khyab par 'dug pa la
ngas de ltar cung ma go /da nga'i gam du khong la lan gcig cis kyang shog /chos kyi lhag ma 'dra da rung yod pas khyed la ster ba yin gyis shig gsung / der bande des mar
'ongs nas bla ma la phrin byas pas/ bla chen gyis kyang yar byon te sbyong rgyud/ rab gnas kyi rgyud/ yan lag brgyad pa la sogs pa'i chos lhag ma rnams gsan/ khyad par du
mgon po'i sgrub thabs rjes gnang dang bcas pa gnang nas/ de'i rten du dar nag dang / lcags kyi rdo rje rtse dgu pa zhig dang bcas te/ mgon po la mi la mi zer ba ltar/ da
nga rgas pas khyed mi dgos/ khyod rang 'khon sa skya pa'i rjes la song zhig zer nas brdzongs/ de rnams bsnams nas mar byon/ la stod du pu hrang lo chung las bde mchog /gsang
'dus/ dus 'khor la sogs pa gsan/ gzhan yang mdo khams 'bri klung pa'i skyur a skyabs las

gsang 'dus 'phags skor dang / ye shes zhabs kyi smad/ zhabs kyi skor rnams gsan/ rdo rje gdan pa las ma hA mA yA dang / rdo rje bdud rtsi sems 'dzin brgyad cu la sogs pa dang
/ bal po paNDi ta padma shrI las mtshan brjod dus 'khor lugs 'brom las jo bo rje nas brgyud pa'i phar phyin dang / bka' gdams kyi chos skor rnams gsan/ dge bshes rngog
las kyang phar phyin gsan/ rgya gar gyi rnal 'byor sambho Ta rA hu la las man ngag du ma dang / bal po paNDi ta dznyA na badzra las rnal 'byor ma'i chos du ma gsan no//!
gnyis pa khyad par gsung ngag nod pa'i tshul ni/ gung thang du phyag pheb pa dang gsung ngag nyan par bzhed de/ se'i slob ma su drag dris pas/ 'ga' zhig zha ma drag zer/
rgyus ma rnams na re/ de la gdams ngag rdzogs pa med pas/ zhang ston mched drag /de'ang gcung po ni grongs nas med/ gcen bzhugs pas de mkhas zer/ der bzhud par dgongs nas
bla ma gnang kha'u pa la 'gro bar zhus pas/ sgom chen pa 'di rdzun che ba yin/ gdams ngag ci'ang med mchis/ dad pa yod na gsang 'dus kyi sgrub thabs bstan pas nor rdzas
bsgoms gsungs nas ma gnang ba la/ bdag la yid ches pa zhig bdog zhus pas/ 'o na rgyugs gsungs nas byon/ sag thang du pheb pa dang thag mkhan tsho zhig 'dug pa la/ zhang
dgon pa ba la mjal gyis dang byas pas/ pha gi ka yin zer/ bltas pas mi mang po zhig gi dkyil na sha 'gag med par sham thabs gcig gsol/ ra thul zhig phyir slog tu gyon nas
yo ga byed kyin gtam chal chol mang po gsung gin 'dug /der drung du phyin nas

phyag byas pas/ khyed ni ga shed kyi mi chen zhig 'dra na/ de las kyang gsar ma ba zhig 'dra na nor ba min nam gsungs/ ma nor lags/ gsung ngag rin po che zhu ba lags byas te/
khrab gcig phyag rten du phul bas/ da ci ru nor byas te/ ngas de 'dra mi shes/ de'i ming yang da res las ma thos/ ngas rdzogs chen tsa munti dang / bram ze'i skor 'dra
bshad pa yin/ de kun nyan pa la khyed gsar ma ba bya ba rtogs pa che bas rtog pa mi byed dam gsung / bskyar nas zhus bas kyang de 'dra'i gdams ngag med gsung / 'o na spyod
lam gyi lugs 'di dang byas pas nga rang gis nor ba yin nam snyam nas log pa dang / jo sras 'od mchog gi pha na re/ bla ma zhang la 'o skol rang mkhar chung na yod dus
na sgyi chu'i grwa pa gcig la nga'i bla ma'i sras po yin gsungs nas pang du len pa de 'dra na/ bzlog pas ci'ang mi sto'am zhus pas/ 'o na dam tshig gi nyes par 'gro nyen
yod pas la mor bos gsungs nas log ste lo rgyus zhib tu mdzad pas/ sa skya pa'i sras yin par thugs ches nas/ ngas da ci ngo ma shes par brdzun byas/ man ngag yod de sngar
ma bshad pas bsam mno 'dra'ang bya dgos/ spyir yang da lta dor ka mdor bya ba'i smad 'di na se ston rdor 'byung gis paN chen dang / paN chung dang / lo paN dpon slob mang
pos chos 'khor byed pa'i rtsar rnal 'byor pa rgan po gcig gis bshad nyan byas kyang mi mdzes pas/ dpyid 'dir byon mdzod/ chos tshar bar bgyi gsung / phyis sa chen gyi zhal
nas 'od mchog gi pha 'di nga la drin che/ rta brgya phul ba bas dga' gsung / dpyid ka byon te slebs pa'i nub mo chos

kyi gleng slong mdzad pas/ rje bla ma nyid la rgyud gsum po thugs la shin tu byang bar bzhugs pas lan btab pas 'or che/ shin tu go bcad nas 'dug gsungs nas mnyes skad/ rje'i
zhal nas/ rgyud las rtsa sum cu rtsa gnyis bshad pa la sogs pa 'di kun sgrub pa pos lam du khyer na ci tsugs byed gsungs nas gdams ngag gi gnad kyis 'drir byung ba la lan
ma thebs pas/ gdams ngag zab mo yod par 'dug snyam nas shin tu thugs ches gsungs/ de nas dbang dang gdams ngag zhus te/ sngon 'gro'i khrid tshar nas nangs par gsungs ngag
gsung pa'i nub mo rje'i ljags skrangs te bsnyungs nas/ chos gsan pa ma byung bas/ rje'i zhal nas 'o skol gnyis kyi bar na dam tshig gi nyes pa zhig yod par 'dug pas maNDal
phul la yi ge brgya pa zlos shig gsungs pas/ gzhan 'ong sa med/ khar seng gdams ngag med pa rang yin nam snyam pa cig byung ba de yin nam snyam ste/ de la dmigs te
maNDal phul/ yi ge brgya pa mang du bgrangs pas phan gsungs/ de nas chos gsungs pa'i dus su dka' ba'i gnas 'ga' zhig la/ phyag la rdo rje'i rtse mos zin bris byas pas/ rje'i
zhal nas de tsugs ma mdzad/ rje'i thugs dam la gnod pa lags gsungs nas ma gnang / man ngag kyang khad kyis gnang ba lags/ jo mos khong la gdams ngag myur du byin mdzod
zhus pas/ khong thugs zab pas ci zer/ gdams ngag zab mo la khyi dang glo ba 'phrad pa bzhin ci thod thod du gtang ngam gsungs nas rim gyis gnang / der dbyar dgun bzhi lhag
tsam bzhugs te gdams ngag zhus pas/ bla ma dkon

mchog rgyal po bla ma se'i slob dpon yin pas brgyud pa'i dam tshig la dgongs nas gsung ngag rin po che ma lus pa gnang ngo / /mdor na lam skor dgu/ phra mo nyi shu rtsa brgyad/
kye rdo rje'i rgyud rkyang gi bshad pa/ gsang ba 'dus pa/ mnyam sbyor la sogs pa rgyud sde de dag dang gdams ngag mang po lo bzhi bzhugs nas gnang ngo / /gdams ngag
rdzogs te sgrub pa lung sbyin pa'i dus su lo bco brgyad kyi bar du chos 'di gzhan la ston pa lta zhog /'di 'dra yod pa dang shes pa'i ming tsam yang ma 'dogs/ yi ger ma 'bri/
de nas gzhan la 'chad dam/ yi ger 'bri'am gang byed kyang khyod rang chos kyi bdag po yin gsungs nas bka' rgyas btab/ spyir khyod kyis sgrub pa gtso bor byas na tshe
'di nyid la phyag rgya chen po mchog gi dngos grub thob/ nyan bshad byas na gdul bya dpag tu med pa'i don du 'gyur zhing / khyad par du lus ma spangs par phyag rgya chen
po mchog gi grub pa thob pa'i slob ma gsum/ bzod pa thob pa'i rnal 'byor pa bdun/ rtogs pa dang ldan pa'i rnal 'byor pa brgyad cu tsam 'byung zhes lung bstan no/ /der bla
mas lo bco brgyad du bsnyel gyis dogs nas zla ba re la gsung ngag ma lus pa la bshad pa'i bsam mno tshar re/ nyin zhag re la rdo rje'i tshig rkang drug gam bdun 'don pa'i
dam bca' mdzad nas byon/ de nas sa skyar bzhugs tsa na rje dgon pa ba bsnyungs nas shog gsungs pa'i phrin byung bas bla chen gyis kyang rings par byon te/ sag thang sdings
kyi phu rur slebs tsa na la spangs dug gis dbu bsnyungs ba dang / sa 'phyis pas ma slebs par de'i nub mo de kar gzims/

nangs par byon pas/ de'i nub mo sku gshegs 'dug pas ma mjal/ der spur bzhu ba la sogs pa rjes kyi bya ba rnams tshar nas jo mo na re/ jo bo rang / dpe cha 'di tsho ltos la/
dgos pa 'dug na 'tshag gyis gsungs nas shog dril rkyal pa gang byin pas/ 'di tsho mi khur bar zhu byas nas phyi rten gyi nang du bzhugs/ rje'i zhal nas yi ge med gsungs
pa la yi ge 'dra byung na'ang mi dga'/ rang la ma byung ba'i gdams ngag 'dug na'ang mi dga' snyam nas tshag ma byas/ re re tsam mthong ba la thig le'i gzugs sam/ gdan nam/
'khrul 'khor 'ga' re dang sngags kyi yig 'bru 'dra las mi 'dug gsung / de ltar bla chen gyi sku tshe'i stod yan chad du bka' rgya ma tshar ba'i stobs kyis yi ge'ang med
pas snyan brgyud 'ba' zhig tu bzhugs pa yin no/ /de nas bka' rgya lo bco brgyad thems pa dang / bla ma a seng gis lam 'bras khungs chod nas/ nyid la gsung ngag rin po che
mnga' bar gda' ba las sngar nga la yod kyang mi gsung bar 'dug /da res tshar gcig gsung ba dang yi ge zh-ib pa zhig kyang mdzad par zhu gsung / der bka' rgya thems pa dang
khong gis zhus par 'dzoms pas/ bla ma ses rten 'brel bsgrigs pa yin dgongs nas tshar gcig gsungs/ lam 'bras don bsdus ma de mdzad nas gnang / de nas kyang lo bzhir ma
gsungs pa la phyis 'ga' zhig gis gsol ba btab nas lam rgyas pa 'di mi re tsam la gsungs/ de nas rim gyis gsum dang / bdun dang / dgu dang / nyer lnga dang / so bdun dang
/ sku tshe'i gzhug la ma nges pa la gsungs so/ /de dus thog mar rdo rje'i tshig rkang

gi dbu zhabs gnyis dang bar du gnyis gnyis te tshogs 'khor bzhi mdzad/ phyis dbu zhabs gnyis dang dam tshig gi nyams chag bskang ba'i skabs su dang gsum du mdzad/ phyis gnyis
dang gcig tu'ang mdzad do/ /bar skabs shig tu khams pa sga theng bya ba bla ma yun ring du bsten pa zhig gis ru mtshams su chos 'khor la gdan drangs pa dang khong gis
lam 'bras kyi zin bris la gzigs pas chos kyi gnad 'khyugs pa las mi 'dug /der bla ma sa chen gyis dgongs pa la nga shi na chos 'di nub 'gro bar 'dug dgongs te/ khong gis
zhus pa'i don du lam 'bras sga theng ma zhes bya ba de mdzad/ de nas zhu ba po so so'i ngor zhu byas ma/ klog skya ma bya ba la sogs pa mdzad/ mdor na snga phyir 'grel pa
bcu gcig mdzad pa las thams cad kyi rjes ma dge bshes gnyags kyi ngor mdzad pa'i gnyags ma ni tshig nyung don rgyas la tshig bsdebs legs te/ 'thad par dgongs nas deng sang
gi bar du phyag dpe mdzad do//! gnyis pa rtogs pa'i yon tan ni/ sdom pa gsum dang 'gal ba'i nyes pa phra zhing phra bas kyang ma gos shing byams pa dang thugs rjes rgyud
brlan pa/ dngos po gang la'ang mi chags pa/ dad pa dang sgrub pa'i sgo nas bla ma rnams mnyes par mdzad de/ nang rten 'brel thams cad 'grigs pas yi dam gyi lha'i zhal
gzigs pa dang / chos thams cad la mnga' brnyes pa dang / mngon shes dang rdzu 'phrul la sogs pa la thogs pa med pa mnga' ba yin no/ /de'ang gzhon nu'i dus su 'jam dbyangs
bsgrubs pa'i tshe/ dang por bar chad kyi ltas cung zad cig byung nas mi g.yo ba'i sgrub thabs bsgrubs pas bar

chad sel te/ zla ba drug nas 'phags pa 'jam dpal gyi zhal dngos su gzigs te mdo rgyud man ngag du ma gsan nas gzhan la ston par mdzad do zhes grags so/ /gzhan yang mal lo tsA
ba sku gshegs nas gung thang du byon nas bzhugs pa'i tshe/ dug byung ba la bzo mo rtsi rtsis sman drangs/ gdams ngag byin pas dwangs/ de nas g.yas ru'i grong chung dgon
par byon pas dug ro langs nas zla ba gnyis bsnyungs nas chos thams cad brjed nas gcig kyang med par song ste/ grogs po zhig la dri sa'ang med/ rgya gar du phyin kyang rgya
gar na'ang ci 'dra yod cha med nas thugs ma bde ste/ sa skyar byon nas brad khang rnying mar sku mtshams mdzad nas bla ma dkon mchog la gsol ba btab pas thong re dran
pa byung / de nas rje dgon pa ba mnal lam du byon nas chos gsungs/ de nas dngos su byon nas chos gsungs pas ma lus par dran pa byung / yang dus gzhan zhig gi tshe sa skyar
bzhugs tsa na rnal 'byor dbang phyug byon nas sa dkar po rgyab yol gyi tshul du byas/ ma gi 'bal grog nas ya gi mon grog man chad skyil krung gcig gis khebs par mdzad
nas/ 'di thams cad nga dbang gsungs te da ltar gyi mkhar lan la lta gsung / de dus rgyud sde bdun cu kha cig bshad thabs yin zer rtsa gnyis dang / sgrub thabs/ lam sbas bshad/
bla ma'i rnal 'byor/ gegs sel gyi gnad/ grub chen bcu/ rnam 'joms/ kye rdo rje'i lus dkyil/ birWa pa nyid kyi sgrub skor la sogs pa chos mang du gsungs shing byin gyis
brlabs pa yin no/ /yang dge bshes gnyags kyis bzang rgyud 'brog pa'i gseb tu byon tsa na jo

bo gcig la mgrin pa man chad thig le brtan pa'i rtags shar ba zhig mthong nas/ su'i slob ma yin byas pas/ sa skya pa'i slob ma yin zer/ bla chen dang gang du mjal byas pas/
bla ma sa skya pa chen po mtshar khar bzhugs tsa na khrid lo gsum bskyangs zer/ bgres po kun la bla chen mtshar khar nam byon dris pas/ gung thang yan chod la byon pa ye
med zer/ de lta bu'i sgom chen sum cu tsam re la khrid bskyangs pa dang / sa skyar bzhugs nas lam 'bras gsung zhing sku'i bkod pa mdzad pa/ gung thang du mal gyi nye gnas
mdzad nas dril bu pa'i chos skor zhus pa/ 'bring mtshams su mgron la byams kyi lha khang du nam mkha' dri med kyi dkyil 'khor bzhengs nas rab gnas mdzad pa/ bzang sdong
'brog pa'i gseb tu gsung ngag gsungs pa/ shab sgo lngar chos 'khor bskor ba rnams lo zla tshes grangs gcig par 'dug pa la/ phyis sku gshegs nas slob ma bgres po rnams gsung
gleng mdzad pa ma gtogs sus kyang rtogs pa mi 'dug skad/ de ni dus gcig la sku'i bkod pa drug bstan pa yin par grags skad/ de lta bu'i bla ma 'di ni phar phyin drug dang
ldan zhing rim gnyis zab mo skad cig kyang rgyun mi 'chad pa'i ngang nas bsdu ba bzhis gzhan don lo drug cu rtsa bdun gyi bar du mdzad nas/ stag gi lo tha skar zla ba'i
dkar phyogs kyi bcu bzhi'i tshe dpa' bo rnal 'byor ma'i tshogs kyis bsus ste skye bo thams cad kyi mthun snang du grub par rol mo'i sgra dang / dri zhim po'i tshogs dang
/ 'ja' tshon gyi 'od kyis gang bar byas nas sku'i bkod pa bzhir bstan te gcig ni bde ba can/ gnyis pa ni po ta la/ gsum pa ni u rgyan/ bzhi pa ni byang phyogs kyi 'jig
rten gyi khams gser mdog can du gshegs zhes spyan snga na gnas pa phal che bas gsal bar rtogs pa yin no/ /spur

zhugs la bzhen pa de'i tshe spyan snga na bzhugs pa thams cad la'ang yid mi bde ba med par ting nge 'dzin dang ldan zhing zhal bzhi par ni thams cad kyis mthun par mthong la/
kha cig gis ni dgyes rdor zhal brgyad par yang mthong zhes zer ro//! gsum pa de la slob ma'i mchog ji ltar byung ba ni/ sgyi chu ba las dbang zhus pa'i sta gon gyi mnal
lam rnams dang / rje dgon pa bas lung bstan pa gnyis mthun par zam pa gsum las dang po la mi gsum bsgral ba ni lus ma spangs par tshe 'di nyid la phyag rgya chen po grub
pa gsum ste/ singga gling gi gling phran zhig nas 'ong ba'i a tsa ra gcig /byang chub sems dpa' stag /sgom pa skyi 'bar ba dang gsum mo/ /dang po ni/ singga gling nas mkhan
po nyan thos dgra bcom pa zhig gis bod na rnal 'byor dbang phyug gi sprul pa sa skya pa bya ba yod kyi/ de can song gsungs nas lung bstan te a tsa ra gnyis 'ongs pas
gcig bal po nas log /gcig bla chen gung thang na la rtse na bzhugs pa'i tshe 'ong nas dbang zhus/ ga guu la zhes pa zab chen gyi bla bre bzang po zhig phul te khrid phog
nas bsgoms pas zla ba gcig tsam nas mngon par shes pa la sogs pa'i yon tan dpag tu med pa skyes/ bden pa mthong ste dpal gyi ri la song skad do/ /stag ni sgom nyams skyon
med 'ba' zhig skyes pa thod rgal gyi lam bgrod pa ste/ re zhig lus bor ba las phyis lus de nyid la zhugs nas grub pa thob ces zhes grags so/ /sgom pa skyi 'bar ba ni yul
'phrang 'og pa ste/ khong gis dbang dang gdams ngag zhus te bsgoms pas ting nge 'dzin mang po skyes/ mngon shes brtan po dang rdzu 'phrul ci rigs pa'ang yod pa la/ bla
chen sku

gshegs nas khrid 'phro dge bshes gnyen phul byung ba las bskyangs/ phyis lho phyogs dpal gyi ri la song skad do/ /'ga' zhig mtshar khar thig le brtan pa de yin zer te 'bras
bu bzhi shar ba'i rtags bzhi pa'i lam gyis ro rkyang gnyis las 'khor lo bzhir thig le brtan pa la'ang yod pas bden pa mthong ma mthong the tshom za'o/ /zam pa gcig las mi
bdun bsgral ba ni bzod pa thob pa bdun te/ rje pa/ zhu byas/ sga ston/ nags sgom bsod nams rgyal mtshan/ mtshar kha'i rnal 'byor pa/ sgom pa 'od grags/ mang chung ma'o/
/dang po ni/ lo rgyus 'og tu ston la/ gnyis pa ni/ yul la stod lho pa zhu ston rog po bya ba phar phyin bshad pa zhig gi dbon po yin/ khong gis kyang phar phyin shes/ khong
bla chen la mos pas sa skyar 'gro ba yang yang zhus pas/ lan cig khong na re/ nga mi rgan gcig btsun chung 'di tsho la kha da dang bshad pa byed pa 'di ni khyod kho na'i
ched yin na/ khyod sa skyar 'gro na/ rang ci la 'gro zer bka' bkyon byung / der zhu byas ni khong gi gdong du cer re bltas nas/ 'o skol rang gi phar phyin na lar bdud
la la ni mkhan po dang slob dpon gyi cha byad du 'ong gsungs pa de lags sam byas pas/ lan ma byung / der khong gis sa skyar 'ong / bla chena las dbang zhus/ gdams ngag gnang
ste bsgoms pas rkang mgyogs dang / lus kyi bkod pa la sogs pa dang / ting nge 'dzin dpag tu med pa la mnga' brnyes pa yin no/ /de'ang khong bod 'di so mi gsod zer nas
rgya gar du gshegs/ lan cig rje btsun pa sku mched nang mchod cig mdzad pa'i nub mo byon

nas/ nam zla dgun yin kyang 'ol ma se'i phreng ba rlon pa tshan cig dang / 'bras kyi snye ma tshan cig gis phyag rten byas/ da nangs gang nas 'ong gsungs pas/ da ci nyi ma
zer ba la rdo rje gdan nas 'ong zer/ der mchod pa mdzad nas rje pas a pho zhu byas do nub ni mi nyung bas rdzu 'phrul zhig ston gsungs pas/ de skad mi gsung bar zhu zer tsab
tsob langs/ de mi sto'i/ ston gsungs pas/ mchod khang zhig gi nang du song ste dar cig nas zhu byas gcig thon nas phyag gsum byas/ 'dud pa cig byas nas gral la bsdad/
de bzhin du bdun tshar re 'ongs nas gral la bsdad/ de nas yang snga ma bzhin song nas de tsam du gda'a'o zer skad do/ /ral gri dang rkang mgyogs gnyis ka grub pa'o/ /sga
ston ni rten dge slong rus pa sga yin la/ 'dis bla ma sa chen dang rje btsun gnyis ka las dbang dang gsung ngag rnams zhus nas snga phyir 'bul ba'ang mang du phul/ khyad
par du rje pa g.yas ru'i nyi lung dgon par bzhugs dus su 'bul ba mang du btang bas/ rje btsun mnyes te lam gyi thun bzhi las dbang bzhi len pa la sogs pa'i yi ge mdzad nas
gnang ste/ mdor na sgrub pa gtso bor mdzad nas yon tan mang po brnyes pa yin par gsal lo/ /nags sgom ni rta nag pa ste byis pa'i dus su yul 'khyams te gung thang du zangs
kyang bu pa bya ba'i gshin rje'i gshed klog tsho dmar po bya ba byed pa'i dge bshes gcig gi ba glang 'tshos/ der gyer sgom gyi lad mo byas nas ji zhig tsa na ba glang
rnams gshin rje'i gshed du mthong / sgra thams cad hrIHShtIr thos/ 'di ltar byung byas pas/ las 'phro yod pa yin las che zer/ bsre ba'i cho ga byas te sgom du bcug

/phyis bla chen las dbang dang gdams ngag zhus te bsgoms pas bral ba'i 'bras bu thob pa zhig byung skad do/ /mtshar kha'i rnal 'byor pa ni sngar bstan pa bzhin te 'bras bu
gsum mngon du gyur pa yin no/ /'od grags ni bla chen la dbang bskur zhus nas bsgoms pas sa skya'i mdun yin pa snyam byed pa zhig na shing ring po gcig gi rtse na khong 'dug
pas thur du bltas pas mtsho zhig dmar lhog lhog khol byung / ma gir ma lhung na dga' ste snyam tsa na spyi'u tshugs su lhung nas gting du song bas rus par zangs kyis song
/ der mtsho grang na dga' ste snyam pas 'khyags te/ de la sbo sbyar nas srad srad byas pas khog ste ngos gcig 'khyags pa la 'byar nas glo snying phrul le 'dug pas sad
skad do/ /de lta bu la sogs pa mthong snang bstan pa dang / ting nge 'dzin gyi yon tan mang po mnga' ba yin gsungs skad do/ /mang chung ma ni bla chen las dbang zhus/ gdams
ngag bstan nas/ mang mkhar mda' na sgom zhing yod pas/ ko ko g.yag tu skyes/ der thog tu g.yag khyu gcig byung / bros pas ma thar/ gcig gi rmig pas bcar pa snyam byed
pas sad/ g.yag khyu de ka na yar 'gro yin 'dug /ngas cis kyang der skyes zer/ de'ang dud 'gro'i gnas sbyong kho na byung ba mang / de nas kyang btsos su skyes pa mang gsungs/
phyis yun ring du bsgoms pas sdug bsngal gyi rkyen gyis kyang bde ba skye/ na bza' re ba gsol kyang lhag par bde ba'i grogs byed/ rdo ba rang rong gi steng du bzhugs
kyang bde ba'i grogs byed/ des rgyu mthun gyi 'bras bu thob pa yin skad do/ /de la snga ma gsum ni rje btsun grags pa'i

gsung las bzod pa thob par grub la/ bzhi pa dang bdun pa ni bral 'bras dang rgyu mthun gyi 'bras bu thob pa'i dper mdzad cing / lnga pa'ang 'bras bu thob pa yin la/ 'bras bu
'di dag phal che ba bzod pa las byung ba dang / drug pa la'ang mthong snang brtan po yod par grags la/ de'ang bzod pa las byung bar bshad pas so/ /snga ma dag sgom pa jo
lcags dang gnas brtan bsod nams shes rab bsnan nas/ sngar gyi bzhi pa dang lnga pa phyung ba dang / kha cig rje btsun/ byang sems zla rgyal/ rgwa lo/ mang chung / khri
bzang / der grub pa sde bdun la bzhed mod/ rgyu mtshan ma mthong bas thams cad bzod pa thob par gzhag dka' zhing / la la bla chen gyi slob mar yang ma grags so/ /zam pa nye
shos la mi mang po bsgral ba ni/ mkhas pa dang nus pa dang ldan pa dang / ting nge 'dzin mchog dang grub thob khams pa rdor rgyal/ grub thob nyi phug pa/ byang g.yag lung
gi grub thob be ne bya ston rnal 'byor yang zer/ dpal rgwa lo/ gshen re thul/ sgom pa jo lcags/ gnyen gtsug tor rgyal po/ gnyags dbang rgyal/ ldan pa dang / ku su lu'i
tshul du sbas te bzhugs pa la sogs pa dpag tu med pa byung ngo //! bzhi pa brgyud pa gnyis ji ltar 'phel ba'i tshul la/ dngos dang de las 'phros pa'i lo rgyus gnyis kyi/
dang po ni/ bla chen de la sras bzhi 'khrungs pa las che ba kun dga' 'bar zhes bya ba ma ga dhar slob gnyer mdzad/ rig pa'i gnas lnga la mkhas par gyur nas/ bod la 'byon
pa'i grabs byas pa'i thog tu tshad pa'i bsnyung gzhi zhig byung nas dgung lo nyi shu rtsa gnyis par ma ga dha de nyid du sku

'das so//Biographical Sketch of bSod nams rtse mo! gnyis pa slob dpon rin po che bsod nams rtse mo slob dpon 'dis rgya gar du mi thub zla ba la sogs pa'i paNDi ta bcu gnyis
su skye ba bzhes pa dran/ dbu rtse rnying mar gzhung lta ba'i skabs su/ rje pa/ zhu byas/ rmog ston gsum la 'jam dbyangs/ birWa pa/ spyan ras gzigs gsum gyis mthong snang
bstan no/ /ni gzhon nu'i sa la gnas pa ste/ sku bltams pa tsam nas pha rol tu phyin pa drug gi go cha bgos pa phul du byung ba'i blo gros dang ldan pa zhig ste/ yab las
rdo rje theg pas bsdus pa'i rgyud dang 'grel pa/ dkyil chog /sgrub thabs/ dbang / byin rlabs/ gdams ngag /phyag bzhes khrid dang bcas pa legs par zhus nas/rje pa dgung lo
bcu gsum pa la ngas dbus su phyin la phar phyin dang dbu tshad la sogs pa nyan las 'ong / khyod sa skyar sdod la bshad pa gyis shig gsungs te lo bcu gsum la gdan sa gtan
nas gsang phu ne'u thog tu/ cha pa chen po las chos gsan pa la snga phyi lo bcu gcig bzhugs nas mkhas pa chen por gyur/ gser gyi ganydzi ra zhig dang yum rgyas pa la sogs
pa chos dang zang zing mang du phul te mnyes par byas so/ /de nas brtsams te rim gyis gsang sngags mtha' dag dang / mtshan nyid kyi phyogs dang / man ngag zab mo la sogs
pa bod na yod pa'i chos kun thugs su chud de shes bya rigs pa'i gnas lnga'i pha rol tu phyin par mdzad nas/ chos la 'jug pa'i sgo la sogs pa bstan bcos mang du brtsams
pa'i sgo nas phal cher dben pa la gzhol bar mdzad cing tshul khrims kyi phung po bu gcig pa ltar bsrung ste/ 'os su gyur pa'i gdul bya rnams kyis don mdzad nas dgung lo
zhe gcig pa la chu pho stag gi

lo smal lo zla ba'i tshes bcu gcig la bde ba can gyi 'jig rten gyi khams su mngon sum du gshegs par gyur to/ /'di nyid mi thub zla ba'i sprul par yang grags so//! gsum pa rje
btsun chen po grags pa rgyal mtshan te/ 'di'i rnam par thar pa ni/ skye ba brnyes pa'i khyad par/ bslab gsum gyi yon tan brnyes tshul/ phrin las ji ltar mdzad tshul/ lung
bstan dang skye ba dran pa'i tshul bzhis rtogs pa las/ dang po ni/ skye ba bzhes pa na klu'i rgyal po'i tshul du yum la rmi lam bstan nas bkra shis pa'i ltas dang bcas
te sku bltams shing / smra shes nas dben pa la dga' zhing brkam chags med la/ yon tan sgrub pa la brtson pa byis pa'i spyod pa las 'das pa zhig tu gyur to/ /gnyis pa ni/
dgung lo brgyad lon pa na byang sems zla ba rgyal mtshan las tshangs spyod kyi dge bsnyen nos te/ de phyin chad 'phral rab tu byung ba las btsun pa mdzad cing / mnyes kyang
rab tu byung ba la mnyes/ 'khor dge slong kun la gso sbyong ma chag par mdzad de/ ja ni bdag gis 'dren gsungs nas khong rang yang pha tshad nas gzigs/ gzhan yang skye
ba snga ma'i dge slong gi bag chags kyis chos ston gsol tsa na thugs yengs pa'i dus su nga'i 'di la sbyin len ma byas snyam pa 'byung / mchod pa'i dus su'ang dam tshig
gi rdzas tsam re las ye mi gsol ba zhig dang po byung / ji zhig tsa na dum re gsol/ de bzhin mdzad pa ci lags zhus pas/ nga la dang po chang la 'dod 'dun drag po rmi lam
tshun chad du 'thung ba rmi ba zhig byung / 'di bdud las yin snyam nas ma 'thungs/ da 'dod pa de tsam ma 'dug pas dum re bsten gsung / de min

tha mal du sha chang zhal la mi reg skad do/ /dgung lo bcu pa la sdom pa nyi shu pa dang / sgrub thabs mtsho skyes gsan nas/ bcu gcig pa la gsungs pas tshogs pa thams cad ngo
mtshar skyes te blo gros chen po zhes bya bar btags so/ /bcu gnyis pa la kye rdor rgyud gsum gyi pusti gsol ba'i mnal lam byung ba dang / chos thams cad kyi de kho na
nyid thugs su chud do/ /de'i tshe sa chen gshegs nas chos 'khor chen po mdzad de/ rang gi slob ma la brtag gnyis gsungs pas ngo mtshar bar gyur to/ /bcu gsum pa la gcen dbus
su gshegs pa'i tshe gdan sa gtad/ de nas bzung ste bdun cu'i bar la sngags kyi bshad pa mdzad cing gsung ngag kyang bla ma'i bka' rgya lo dgu mdzad pa las bcuu gsum gyi
bar ma gsungs shing / de dag gi bar la sa chen/ slob dpon rin po che/ gnyen gtsug tor rgyal po/ zhang tshul khrims grags/ gnyan dbang rgyal/ bal po dza ya se na/ lo tsA
ba dar ma yon tan/ sum pa lo tsA ba dpal mchog /dang po'i rdo rje la sogs pa las rgyud sde bzhi/ phar phyin la sogs pa'i chos kyi rnam grangs bsam gyis mi khyab pa gsan
cing thugs su chud par mdzad do/ /chos gang zhus kyang de ma thag thugs la gsung ba las phyis bya gsung pa'i lugs med/ gzhan yang rje na re/ nga thos rgya can zhig min te/
bltas rgya can zhig yin/ bka' sde snod kyi chos la ma bltas pa tsam med/ 'on kyang dge slong zhig bsgrub dgongs nas 'dul ba lung 'di phyi mo thub pa ma gzigs/ de nas dge
slong mi 'grub par 'dug nas lung yang gzigs/ thugs dam la shin tu brtson

te/ nam phyed bar du thugs dam gyis dus 'da'/ de nas tho rangs snga mor na bza'i 'tshags mdzad/ dgun yin yang sku regs gis bum pa dril nas tho rangs khrus mdzad nas thugs dam
la 'jug /chos gsungs pa'i dus su'ang chos gsungs du byon pa la kye rdo rje sgom gyin byon nas khri thog tu pheb pa dang dbu rgyan la rigs bdag tshar yang chos gtor de
la thun gtor gyi dod mdzad/ chos gsungs pa la bzlas pa mdzad/ chos thon pa dang yar lam bde mchog cig sgom gyin gshegs/ mdor na nyin zhag phrugs re la dkyil 'khor mi 'dra
ba bdun cu tsam re bsgoms/ gzhan yang / yang na thugs dam/ yang na gzigs rtog /yang na chos gsungs pa ma gtogs pa sku gsung thugs tha mal du bzhugs pa sus kyang mthong ma
myongs skad/ gsum pa la bshad pa mdzad pa ni/ gzhung ji ltar dka' zhing ma 'dris kyang sngar blta mi dgos par ngag 'don len pas slob ma rnams kyis rtogs sla ba dang / bstan
bcos brtsams pa na sdeb sbyor gtso bor mi mdzad par phan pa lhur mdzad mod kyi/ brjod bde zhing rtogs sla la rna bar snyan pas mkhas par rnams kyi yid 'phrog pa dang
/ gzhan gyis brtsad cing dris pa na spobs pa mi thogs par lung rigs kyi sgo nas chos dang mthun par lan 'debs pas pha rol po'i log rtog sel ba dang / ngo mtshar ba thob
pa'ang yi dam lhas byin gyis brlabs pa dang / bsams na shes pa'i mngon shes dang / chos rje pa byang ngos su 'byon par lung bstan/ lha klu dag gis dris pa'i the tshom sel
ba dang / dgos pa khyad par can gyi tshe lha klu la sogs pa ji ltar bsgo ba bzhin nyan pa dang / nyid kyis kyang rtogs par

dka' ba 'ga' zhig dgos pa khyad par can mthong ba'i tshe mchod pa'i khyad par dang bcas pas gsol ba btab nas zhus na rnal 'byor dbang phyug gis dngos su ston zhes rje pa nyid
gsungs pa dang / bla ma la gus pa'ang bla ma yab sras nges par rdo rje 'chang yin pa la the tshom mi mnga' bar zhal bzhugs pa na sku gsung thugs ji ltar mnyes pa bzhin
bsgrubs nas tha na kyal ka'i phyir yang gsung mi zlog /sku 'da' ba'i tshe'ang bdag nyid glud du gtong ba'i bar du mdzad/ sku 'das pa na phyogs ris kyi dge 'dun rnams spyan
drangs nas chos 'khor bskor/ chos dang zang zing gi sbyin gtong rgya chen po mdzad/ phyi rten nang rten gyis thog drangs pa'i sku gzugs dang gsung rab 'gyur ro cog phal
cher bzhengs/ gtsug lag khang dang mchod pa'i yo byad mang du bsgrubs/ dge 'dun brgya tsam gyi rten gzhi mdzad de/ mdor na chos dang zang zing ji snyed byung yang bla ma
dkon mchog mchod pa dang / mgon med la ster bas bde ba can du gshegs tsa na gdan dang na bza' phrugs gcig ma yin pa gser til 'bru tsam mam/ yo byad bre gang ri ba ma bzung
ba ni ngo mtshar che ba yin no/ /bzhi pa ni/ rje de nyid kyi zhal nas kho bo lo nyi shu pa'i lor g.yeng bas nyin phyed gcig gnyid du song ba'i rmi lam du mtshan brjod
bton pas phyed tsam thon tsa na gnyid sad/ yang lo nyer gcig pa'i g.yeng bar nyin phyed tsam cig gnyid du song ba'i rmi lam na skye ba snga ma la bzung ba yin byas te/ mtshan
brjod tshar gcig kha ton du bton pa rmis pa'i rjes su 'phags pa 'jam dpal skye ba bdun gyi bar du yi dam gyi lha'o zhes lung bstan pa rmis gsungs/

lo nyer gnyis pa'i dus su de ka tsa na nyal ba'i rmi lam du rgya gar gyi yul shar phyogs bha rendra na'i lho phyogs na ri chen po nags rgyas pa zhig yod pa de na ri la dgon
pa zhig na sngags pa'i paNDi ta bgres po zhig yod pa la/ de'i byang na yul chen po zhig gi byang ngos su rgyal pos lha khang brtsigs nas rab gnas zhu ru byung bas/ nga rgas
nas mi nus/ nga'i ming sgo mtha' yas pa'i blo gros bya ba yin/ ming de sgo gong du bris la zhog /des bar chad srung ba yin/ de nas rab gnas nga'i slob ma paNDi ta gzhan
zhig la gyis byas so/ /de nas tshe'i dus byas nas ma ga dha bya rgod phung po'i ri'i byang ngos na btsun pa'i paNDi ta rgas po zhig tu yod pa tshe'i dus byas nas u rgyan
yul gyi byang gi ri la dgon pa zhig yod/ de'i shod na lha khang zhig na 'khor rnams yod/ de'i dpon btsun pa'i paNDi ta bgres po zhig tu yod pa tshe las 'das/ de nas skye
ba gcig yod med brjed/ de nas bod gcung pa'i phu byang du bstan pa'i mda' bye 'tshub ldang ba'i shar gyi gad pa'i logs nas kha byang du bltas pa na them pa la 'dzegs pas
dgon pa zhig yod/ de na lho phyogs na nag po tshang byas pas/ byang ngos na mchod khang zhig gi nang na gser gyi mchod rten can zhig na sngags pa bgres po cig tu yod pa'i
tshe mtshan brjod mang du bshad/ de dus kyi 'grel pa sngags don rnams gzigs pa yin/ de'i dbu na/ thob dka' rgyud dang spyod pa yis/ /mtshan gyi don rnams bsdus pa yin/
/bya ba bris pa zhig yod/ de da lta sgam 'di na bzhugs/ de tsa na mtshal gyis bris pa yi ge bshar mar 'dug pa dran/ sgo mtha' yas pa'i blo gros nas mes lhang tshor bar
du skye ba drug dran no zer/ rje

btsun gyi slob ma jo sras las kyi rdo rje/ sha ston blo gros/ gur rgyan zhus pa'i ming / grags pa'i mtha' can gyi ming bzhi sogs mang po byung ngo / /spyir ngas skye ba bdun
tsam dran pa rmis/ gnyid sad pa dang ston pa sngal ston gam na 'dug pas gsung rnams thos/ de nas mnal sad pa dang / spal ston na re/ 'di 'dra gsung gin gda' byas nas/ dpe
g.yeng bas 'grel pa de snang / tshigs bcad mi snang ngo / /dus phyis lo so bdun bzhes nas slob dpon rin po che bde ba can du gshegs nas ring por ma lon pa'i tshe dgun
gyi tho rangs mnal du song ba'i tshe slob dpon rin po che'i gdung gi gseb na sbrang po che'i skad lta bu'i sgra bar snang la 'thon te 'di skad ces/ khyod 'di nas byang phyogs
su zhing khams dpag tu med pa 'das pa na 'jig rten gyi khams gser mdog can zhes bya ba de bzhin gshegs pa gser 'od rnam par brtsegs pa zhes bya ba'i bstan pa la da lta
'khor los sgyur ba'i rgyal po bsod nams mtha' yas zhes bya ba bzhugs/ de'i sras 'khor los sgyur ba'i rgyal po yon tan mtha' yas su skye'o zhes pa'i sgra bar snang la grag
go /zhes gsungs/ lo zhe dgu pa la ru mtshams su sngar res byon pa'i mnal lam na/ ri chen po zhig gi zhol na khang pa chen po zhig gi 'og na'ang mi mang po tong tong 'dug
/steng na'ang mi mang po 'dug pa'i dbus na bla ma yab sras bzhugs pa'i drung nas gzhan zhig tu bzhugs dgongs tsa na/ bla ma yab sras kyis bzhi pa'i lam bstan nas mi snang
bar gshegs/ steng gi mi rnams la khyed 'gro 'dod pa yod na nga'i zla la shog /lam rgyus nga la yod pa yin byas nas ri de'i 'phred

nas nub phyogs su byon pa dang mi rnams langs nas phal cher rje btsun gyi rjes la byung / 'ga' zhig langs nas de nyid na 'dug /'og na g.yang sa cher yod pa'i lam yangs pa gcig
'dug pa la/ zhal byang du gzigs te brag them zhig la 'dzegs te 'di na yar shog byas pas mi brgya tsam phyis nas yar byung / gung ston la sogs pa 'ga' zhig gung thang
du 'gro zer nas nub phyogs su song / mang po zhig nged kyis mi thar zer de na bsdad 'dug /mi de rnams kyi nang nas phyag rgya chen po pa bya ba rbab tu lhung zer ba/ shi'am
byas pas ma shi zer/ da khyed rang rnams shog gsungs nas bzhi pa'i lam bstan te der dpon g.yog thon pa rnams yar byon pa'i byang ngos na ri zur gzar po zhig 'dug shar
ngos na gangs nyag cig 'dug pa la ri la lam gnyis yod pa la byang gi 'di bla chen gyis byang chub sems dpa' stag gtang ba'i lam yin/ shar gyi 'di yang zhu byas btang ba'i
lam yin/ khyed rang byang gi lam la 'gro ba rnams song / ngas de la mi thar bas shar lam la 'gro/ khyed rang 'gro ba rnams kyang shog byas te skas de la 'dzegs pa dang sum
cu rtsa drug tsam phyi la byung ba las/ sum cu tsam gyis cung mi thar ba la bzhi pa'i lam bstan te/ phyis na yar shog byas te na bza' ther ma rkyang pa zhig gsol nas byon
pa dang gangs nyag der sleb/ phyi la ngo shes pa sga ston dang gzhan lnga drug tsam slebs 'dug /der nyag de'i rgyab na sa phyogs dkar la zlum pa yod zer nas smras pa
dang mnal sad de/ de'i don la bsams na 'og gi mi de rnams srid pa'i rgya mtsho/ steng ma 'khor mang po 'ong ba'i rtags/ langs pa rnams dbang bskur ba/ gung thang du song
ba rnams re zhig 'khor ba las mi 'thon

pa/ rbab tu lhung ba de nga la khros pas dam nyams pa/ ma shi ba de 'chi khar ngas dam tshig gsos pas ngan song du ma lhung ba/ lam khar las pa cung zad lam sgom pa/ lam gnyis
ka'i khar las pa cung zad rtogs pa rnyed pa/ sum cu tsam gyis ma thar ba snga ma bas cung zad rtogs pa mtho ba/ nga'i zla la slebs pa de rnams bzod pa thob pa ste/ stag
lta bur lus ma spangs par grub par thob pa ni mi 'ong / zhu byas lta bu'i bzod pa thob pa lnga drug tsam 'ong bar 'dug gsung / dgung lo nga drug pa'i rmi lam na bla ma'i
zhal nas ngas khyod la chos bstan pa thams cad 'dir 'dus pa yin te/ byang chub sems kyi bdag nyid dngos/ /dang por chos nyid gdan du byas/ /'byung ba rlung la sbar 'dzin
bya/ /gtum mo'i me drod rab tu bskyed/ /byang chub chu rgyun dbu mar gzhug /sa sogs 'byung ba dbang du 'du/ /ye shes lnga ni mngon gyur nas/ /'chi ba med pa'i gnas thob
bo/ /zhes gsungs pas phyi nang gi rten 'brel thams cad thugs su chud do/ /lo re gcig pa'i tshe mnal lam na ne'u gseng zhig gi dbus na bzhugs 'dug pa dang / bud med sngon
mo kha cig na re/ mkha' spyod du byon zer ba la/ nga la mkha' spyod kyis ci bya/ sangs rgyas kyang sems can gyi don las med pas mi 'gro gsung / mdun na rdo dkar 'jam zhing
'dug pa'i drung na 'khod nas 'di'i steng du zhabs bzhag na mkha' spyod du 'gro zer yang / zhabs ma bzhag pa rmis gsungs/ lo re bdun pa'i tshe dbyug pa'i zla ba'i mtshan
mo bla chen nyid la byang sems brgyad kyis bskor ba'i g.yas su dgyes rdor lha dgu/ g.yon du thub pa la kauNDi Nya la sogs pa dgra bcom brgyad kyis bskor ba'i

rnam 'phrul bstan nas/ khyod rab tu 'byung na su la 'byung / dbang len na gang las len gsung ba na/ bdag rab tu 'byung ba'am dbang bskur len na mkhan po dang rdo rje slob dpon
du gyur pa chos kyi rje nyid do/ /zhes zhus pas/ de kho na bzhin/ khyod kyis legs par rtogs pa de bzhin no zhes dbugs dbyung / gzhan yang de'i mtshan thog thag /bla chen
dang dris lan gyis sgo nas the tshom mang po chod gsung / re brgyad pa'i tshe bde ba can du spyan 'dren pa'i lha'i pho nya mang po byung ba phyir bzlog /re dgu pa la
lha du ma lhags nas mi mjed kyi mi bsngags pa dang / bde ba can gyi bsngags pa brjod pa'i sgo nas spyan 'dren pa na/ kho bo zhing khams bzang ba la dga' ba dang / ngan pa
la mi dga' ba med la/ zhing sbyong ba la zhing dman pa khyad par 'phags zhing bdag la ltos pa'i mgon med pa 'ga' yod pas mi 'gro gsung nas bzlog /de nas zhag bcu bdun 'das
pa na ci nas kyang gshegs so zhes zer ba dang / bde ba can gyi bkod pa'ang gzigs shing / thun mong duu sa g.yo ba dang / sgra grag pa/ 'od phung 'phro ba la sogs pa snang
ngo / /bdun cu pa'i srod la phyi na yod pa 'ga' zhig gis kyang spyan 'dren pa'i lha'i tshogs du ma mthong zhing / chos rje pa drung na 'dug pas kyang gzigs skad/ tho
rangs chos rje tsog pur 'dug ste gsol ba btab pas cung zad mnal ba na bde ba can nas 'ong zer ba'i lha tshogs nam mkha' khyab pa'i gzugs can rin po che'i drwa bas bskor ba
rnams kyis seng ge'i khri rgyan du mas spras pa dang / mchod pa'i bkod pa du ma dang bcas te rje pa bde ba can du spyan 'dren zer ba dang / lha rnams la gsol ba btab pas
re zhig cang mi

smra bar 'khod par snang ngo / /rje de nyid la gsol ba btab pas gshegs pa la spro bar gzigs nas/ khyed kyang bde ba can gyi bkod pa la ltos shig gsung ste phyag gis brda sprad
pas bai DUrya'i sa gzhi dang / rin po che'i shing ljon pa la sogs pa'i bkod pa yid 'phrog pa gzigs so/ /der dang po gser mdog can du gshegs gsungs pa dang mi 'gal lam
zhus pas/ bla ma yab sras kyi drung du skye bar gyur cig ces smon lam gyi stobs las re zhig bde ba can du 'gro gsungs/ de nas rnam par thar pa 'ga' zhig gsungs pa mnal sad
pa na bsnyel skad/ de'i tshe yan lag bdun pa sngon du 'gro bas dkyil 'khor bsgoms pa la sogs pa mdzad nas chos rje la/ kho bo re zhig bde ba can du 'gro/ der yun mi ring
ba zhig bsdad nas gser gyi mdog can du sngar bshad pa'i tshul gyis 'khor los sgyur ba'i rgyal po stobs kyi cha byad du byas nas sangs rgyas kyi zhing sbyong bar byed/
de nas skye ba gsum pa'i lus de nyid la brten nas lus ma spangs par phyag rgya chen po mchog gi dngos grub thob tu re ba yin gsungs nas/ gsang sngags kyi rten 'brel zab mo
la rtse gcig tu mdzad do/ /dgung lo bdun cu don bzhi pa me pho byi ba'i lo khra zla ba'i tshes bcu gnyis la bde ba can du gshegs so//! sa chen gyi sras bzhi pa ni/ gcung
dpal chen 'od po ste/ des kyang yab mes kyi chos la sbyangs shing / man ngag mang po dang gso ba rig pa la sbyangs te/ brtse ba'i thugs rjes 'gro ba mang po'i don mdzad
nas/ lcags pho rta la 'khrungs nas chu mo phag gi lo dgung lo nga bzhi bzhes pa'i dus su zla ba lnga pa'i tshes nyer

gcig la bde bar gshegs so/Biographical Sketch of Sa paN/gnyis pa de las 'phros pa'i lo rgyus la/ chos rje pa dang / chos kyi rgyal po'i rnam thar gnyis kyi/ dang po ni/  rje
btsun chen po de nyid kyi chos las skyes pa'i sras ni chos kyi rje chen po ste/ mtshan kun dga' rgyal mtshan zhes bya ba yin no/ /de'ang yum gyi lhums su zhugs pa na klu'i
rgyal po rin po che'i rgyan mig gis bltar mi bzod pa zhig gis khyed la gnas g.yar zer ba rmi zhing / lhums su zhugs pa na yum la ting nge 'dzin bzang po skyes/ sku bltams
pa na bar snang 'od kyis khyab pa dang / bltams nas gog thub pa na snga ma'i bag chags sad pas saM skr-i ta'i skad smra ba 'ga' re byung / mas 'di la gu ba zhig 'ong
ba lags sam/ gtam go rgyu med pa smra yin gda' zhus pas/ rje pas saM skr-i ta'i skad mkhyen pas gzigs nas/ khyod kyi buu la gu ba byung dogs med skad/ de'i tshe phyag mdzub
kyis nA ga ra dang lanytsha la sogs pa rgya gar gyi A li kA li tshang bar bris nas klog pa'i tshul mdzad/ mi 'goms par phyag gis phyis nas btang ba dang / rgya klog bod
klog ma bslabs par mkhyen pa dang / cher skyes nas rgya bod kyi yi ge'i rigs dang / rtsis dang / gso dpyad dang / bzo'i gnas sna tshogs la ma bslabs par mkhyen pas kun
gyi ngo mtshar du 'dzin to/ /gzhan yang gzhon nu nyid nas rje btsun chen po las dbang bskur nod de/ mngon rtogs rgyas 'bring la sogs pa dang rgyud gsum la gsan sbyong mdzad
nas/ dgung lo dgu pa la mtsho skyes/ bcu gcig pa la brtag gnyis/ bcu bzhi pa la sambu Ti gsungs/ bco lnga pa la yab mes kyi chos thams cad thugs su

chud par mdzad do/ /bco brgyad pa la a phyi 'bum pa'i drung du slob dpon dbyig gnyen yin zer ba'i dge slong sngo bsangs dar yol zhig gis mngon pa mdzod tshar gcig gsungs pa
gsan/ mnal sad pa dang tshig don ma lus par thugs su chud par gyur/ dus gzhan zhig na mnal lam du slob dpon phyogs kyi glang po'i phug pa yin zer ba zhig tu tshad ma'i pusti
mang po 'dug pa kun gyi lde'u mig gtad pa rmis/ de'i rjes la rtogs pa khyad par can skyes so/ /bcu dgu pa la 'phrang du dge bshes zhu las byams chos dang tshad ma gsan/
nyi shu pa la rkyang 'dul du mtshur gzhon seng las tshad ma gsan du byon pas/ nyams khrid tshar gcig la tshig don ma lus par thugs su chud de bshad par zhus pas khong
rang gi blo'i rgyas bkab nas mgo ma thon dogs nas da dung nyon gsungs nas stod tshar gcig dang / smad tshar gnyis nyan/ de dus na mtshur na re/ ldog pa sha mo'i sul bzhin
yod zer bas rgya gar ba'i bshad lugs rang 'di min snyam pa de dus nas byung gsung / de nas chos rje pa rang gi yang slob dpon gcung bsnyung zer nas yar byon pas khong sku
gshegs/ der rjes kyi bya ba mdzad dgos pas mtshur la da lo bdag bshad gsar byed pa lags pas chos zhag 'ga' 'then mdzad pa zhu zhes phrin bskur bas/ slob dpon de bzhin
bzhed kyang grwa pa tsho ma nyan te/ chos rje pa la slob dpon thugs la 'dogs pas de grwa pa tshos mi theg /khyad par du ya ma stag theng bya bas 'dzugs/ khyod la sa skya
pas chog na nged tsho gyes so/ /nged kyang dgos na chos shod zer/ der bshad/ de nas chos rje pas rnam gzhag gi yo byad mang po bsnams

byon nas dbyar chos bar 'khor du byung ste der rnam gzhag rgya chen po mdzad/ bka' rgyas 'bring bsdus gsum phul bas/ slob dpon na re/ chos dbu nas bskyar la bshad gsungs pas/
mi 'tshal byas te/ slob dpon gyi gsung la ma brten par dbu nas gcig btsugs/ gzhan don nas gcig btsugs te nyin re la chos thun gnyis gnyis bshad pas zla ba gcig la rnam
nges tshar gcig thugs la gsungs pas gral la yod pa thams cad ngo mtshar du 'dzin pa byung / de nas slob dpon de nyid las phyis dbu ma rig tshogs kyang gsan/ de nas sa skyar
byon nas gser dang 'bul ba mang po rkyang 'dul du mar la skyel du byon pa'i lam kha chu mig ring mor bla ma kha che paN chen dang mjal/ tshad ma chos mchog gsungs pa'i
'phro la slebs/ der bod dpe bkram nas gsan pas/ bla ma'i zhal nas/ bod dpe bkram pas ci la phan gsungs pa la/ bdag rang la phan par gda' byas te bod dpe la rgya skad du
bsgyur te bklags pas shin tu mnyes skad/ de dus paN chen gyi slob ma dA na shI la la sgra tshad dang / bal po saM gha shrI la sgra tshad/ sdeb sbyor/ snyan dngags/ bzhi
brgya pa/ mngon rtogs rgyan/ dbang mdor bstan rnams gsan no/ /der chos rje'i zhal nas nga bsod nams che ste rgya gar shar nub na saM gha shrI sgra mkhas par 'dug ste rtsol
med duu nga'i gam du byung gsungs/ de nas rkyang 'dul du 'bul ba bskyal nas yar byon tsa na paN chen dbus su gshegs te/ de'i bar ma su ga ta shrI sa skyar spyan drangs
nas lo gnyis su sgra tshad/ snyan ngags/ sdeb sbyor/ mngon brjod/ zlos gar/ phyi rol pa'i rtog ge'i bstan bcos 'ga' zhig

gsan cing / rnal 'byor gyi rgyud bod du ma 'gyur ba gsum gsan nas bsgyur zhing / gzhan yang sngags kyi phreng ba mang du gsan/ de nas paN chen yar byon nas nyung chung du bzhugs
pa'i dus su/ rje pa la rab tu byung bar zhus pas gnang ste/ dgung lo nyi shu rtsa bdun pa la paN chen gyis mkhan po/ spyi bo lhas pas las kyi slob dpon/ zhu don mo
ri pas gsang ste mdzad nas dge slong gi dge 'dun dang bcas pa las rab tu byung zhing bsnyen pa rdzogs par mdzad/ spyad bya dang bsrung sdom la brtson 'grus gyis shig gsungs
nas/ jo gdan shin tu thub zhig chos rje pa'i rtsar bzhag nas 'phral gyi spyod pa la skyon gtong gin pa zhig byung skad do/ /de nas bzung ste mkhan po de nyid la tshad
ma rnam 'grel/ rig thig /rgyud gzhan/ grub pa rgyan/ chos mchog /sel ba brtag pa la sogs pa phran dang bcas pa gsan/ sher phyin la bdun brgya pa phyogs glang gi don bsdus/
mngon rtogs rgyan rtsa rkyang gi bshad pa la sogs pa gsan/ mngon pa la theg bsdus/ rnam bshad rig pa/ nyi shu pa dang / sum cu pa la sogs pa gsan cing thugs su chud par
mdzad do/ /de nas rtsegs pa dbang phyug seng ge la dbu tshad dang byams chos rnams legs par gtugs shing / zhu hul la'ang rigs tshogs dang rang rgyud ci rigs par gsan/ 'dul
ba la so thar mdo rtsa 'od ldan la sogs pa dang / gsang sngags la dus 'khor rgyud 'grel cha lag dang bcas pa/ gsang 'dus 'phags pa dang / ye shes zhabs skor gnyis/ bde
mchog rnams dbang 'grel pa man ngag dang bcas pa ci rigs par gsan/ de'i

rjes su spyi bo lhas pa la brgyad stong pa rtsa 'grel/ nyi khri 'grel chen/ mngon pa kun las btus/ bka' gdams gdams ngag gi skor/ gsang 'dus rim lnga/ nA ro chos drug /dbu
ma chen po/ bya spyod/ gcod/ zhi byed/ rdzogs chen la sogs pa mang du gsan te/ mdor na rig pa'i gnas lnga mthar son pas yongs su rdzogs pa'i paNDi ta chen por gyur pa yin
no/ /mngon par rtogs pa'i yon tan yang / mnal lam du gzhan las chos kyi sgo mang po gsan pa dang / spyan ras gzigs dang / sgrol ma dang / 'jam dbyangs dang / mi g.yo mgon
po la sogs pa mngon sum du gzigs shing dbugs phyung nas chos kyi sgo du ma bstan pa la brten nas ting nge 'dzin gyi yon tan gyi chos du ma brnyes par gyur to/ /de bzhin
du bsnyung ba'i dus na'ang 'jam dbyangs dang / klu sgrub dang / zhi ba lha la sogs pa rnams kyi bsnyun gsos mdzad pa'i snang ba byung ba dang / bo dong rin po che la sogs
pa dag pa'i gdul bya 'ga' zhig 'jam dbyangs dang dbyer med par mthong zhing nges pa rnyed la/ gzhan yang gsang ba'i gnas pa ltar mi mngon pa dang / dbu'i gtsug tor gsal
por 'phags pa dang / smin mtshams kyi mdzod spu dung ltar g.yas su 'khyil ba la sogs pa yon tan du ma dang ldan no/ /mngon shes kyang mnga' ste byang ngos 'byon pa'i dus
su shing mo sbrul gyi lo ston zla 'bring po shar ba dang phyags pheb nas bgrang ba'i lo gcig gi gong / lcags pho khyi'i ston zla tha chung shar ba na drung na 'dug pa 'ga'
zhig la lcags phag la zhing gzhan du gshegs gsung ba thog tu pheb pas so/ /mdzad pa phrin las la'ang 'chad pa'i tshe rnam bshad rigs

pa las 'byung ba ltar dgos bsdus/ tshig don mtshams sbyar/ brgal lan gyi sgo nas gzhung mtha' dag legs par gtan la 'bebs shing / dris pa'i tshe spobs pa thogs pa med pa skabs
su babs pa'i lan chos dang mthun par 'debs la/ rig pa'i gnas lnga gang 'chad kyang mkhas pa rnams kyi yid 'phrog par mdzad pa dang / mi ma yin pa dag gi the tshom gyi
drwa ba'ang gcod par mdzad pa yin no/ /de'ang chos rje pa bsam yas su byon pa dang / btsad pos chos 'khor la spyan drangs nas lam 'bras a thor thon/ rgyud kyi'ang brtag pa
phyi ma'i le'u lnga pa thon tsam na srin po ri pa dang / yon mchod kyi 'brel zab par yod pas btsun ston gyi gral mgo la gdan 'dren du byung / spyir yang dbus na dge bshes
che ba re spyan 'dren/ 'bul ba tsho'ang de la byed/ des kyang thab ka byed dgos zer/ der gzhung lhag mtsho bklags/ de nas chos dang / gros dang / byin rlabs zhu ba mang
po byung / der go ba che shos shig na re/ 'o cag gi zhu don la tshar ba mi 'ong / da lta rang bzhud pa yin/ sku khams ldog /'deng zer song / der nye gnas kyis phyi nas
sgo lcag bcug ste tsog ge ba zhig la mnal log pas/ mnal lam du mi skya bshar tshan zhig byung nas phyag mtshal/ phyag rten phul nas/ gral mgo ma na re/ chos rje pa/ skye
rga na 'chi'i chu bo chen po bzhi po 'dis sems can thams cad sdug bsngal bar mi gda' ye zer/ de de bzhin du 'dug gsungs pas/ 'o na 'di la phan pa'i gsol 'debs 'dra mi bdog
gi zer bas/ 'o na 'di bzhin gsol ba thob gsungs te/ skye ba skye ba med pa'i tshul rtogs kyang / /da dung skye ba'i gzeb

las bdag ma grol/ /skye ba kun tu skye bar skye 'gyur ba'i/ /skye ngan bdag gis skye ba'i skyabs mdzod cig /gyis la gsol ba thob gsungs pas/ 'o na rga ba la sogs pa la'ang
de bzhin sbyar bas mchi bar mi gda' ye zer/ 'o na go 'dug bsam ste/ de bzhin du yong bar 'dug gsungs pas/ phyag re btsal nas thugs la btags zer song ba rmis te/ mnal sad
de bsams pas de bzhin 'ong bar 'dug gsung skad do/ /rtsod pa'ang rang gzhan gyi gzhung lugs la mkhas pas tshig zur phyin pa dang / mi 'jigs pa dang / brtan pa dang / mthun
par byed pa ste smra ba'i rgyan bzhi dang ldan pas gtam gyi nyes pa mtha' dag spangs te rang phyogs sgrub pa dang / gzhan phyogs legs par sun 'byin pa'i sgo nas phas rgol
gyi log par rtog pa rnams bsal te phyin ci ma log pa'i grub mtha' la blo khrid par mdzad pas/ rig pa'i gnas lnga la ches cher mkhas par rlom pa dag gis kyang spobs pa
yongs su gtugs par mdzad pa zhig ste/ de'ang chos rje pas mdzad pa'i/ shes bya thams cad gzigs pa'i spyan yangs sogs slob ma zhig gis rgya gar du bsgrags pas/ de'ang chos
rje nyid skyid grong na bzhugs pa'i tshe/ dbang phyug dang tshangs pa la lhar byed pa'i drang srong rgyas pa dang / ser skya dang / gzegs zan la sogs pa'i rjes su 'brang
ba'i/ 'phrog byed dga' bo la sogs pa phyi rol pa'i ston pa drug gis kho bo cag kha ba can gyi ljongs su song la/ de na gnas pa'i skye bo go'u ta ma'i dge sbyong du khas
'che ba bud med kyi brtul zhugs 'dzin cing lta ba dang spyod pa ngan pa la zhen pa de dag bzlog par bya'o zhes dam bcas pa de

dag der lhags nas sangs rgyas pa'i rten dang chos rje nyid la phyag mi 'tshal bar/ bde legs dang bsngags par 'os pa'i tshigs bcad re re tsam bton nas/ gral la 'khod pa na 'di
skad smra ste/ nged kyi rigs thams cad kyis bla ma tshangs pa nas brtsams te deng sang gi bar du gau ta ma'i bstan pa la mi ltos/ dkon mchog gsum la skyabs su 'gro ma
myongs pas drang song gi rigs rnam par dag pa kho bo cag yin zhes smra bar byed do/ /de dus chos rjes pas gsungs pa ni/ tshangs pa de ni ston pa la gus pa yin na 'on kyang
de gti mug che bas gnyid kyis non pa min nam/ ji skad du/ rab mchog lag pa bzhi pa bcu drug phyed phyed phyogs kyi gdong pa can/ /bzlas dang nges pa'i cho ga shes shing
nges brjod rig byed 'don pa po/ /dri ma med pa'i padma'i skye gnas tshangs pa de yang gnyid log gyur/ /ces dang / kho bo'i ston pa stobs bcu mnga' ba de ni rtag tu rab tu
snga ba nyid du nam langs pa'o/ /zhes rab tu snga bar nam langs pa'i bstod pa las 'byung ba'i tshig don gsungs pa dang / de dag ma rangs nas rtsod pa'i gtam rgya cher byed
pa'i skabs de nyid du/ rgol ba de dag re re nas sun phyung bas/ mi smra ba'i brtul zhugs la bkod pas khengs pa drung nas phyung ste lta ba ngan pa'i sems kyi dri ma bsal
nas bstan pa la rab tu byung ste slar rgya gar du log pas rgya gar shar nub kun la chos kyi rje la smra ba'i khyu mchog tu grags so/ /rtsom pa la sgra'i phyogs la shes
rab 'phro ba dang / sgra la 'jug pa/ tshad ma la rigs gter rtsa 'grel/ sdeb sbyor la sdeb sbyor sna tshogs me tog chun po/ snyan ngags la mkhas pa'i kha rgyan dang / bde

bar gshegs pa'i thugs rje la bskul ba/ zlos gar la rab dga'i 'jug pa dang / rol mo'i bstan bcos/ mngon brjod la tshig gi gter/ bzo rig pa la sku gzugs kyi bstan bcos dang /
sa brtag pa'i rab dbye/ gso ba rig pa la yan lag brgyad pa'i don bsdus/ theg pa thun mong la grub mtha' rnam 'byed/ thub pa dgongs gsal/ sdom gsum rab dbye la sogs pa/ thun
mong ma yin pa la khrid kyi dkar chag /rten 'brel lnga'i yi ge la sogs pa du ma dang / gzhung lugs spyi la mkho ba'i mkhas pa 'jug pa'i sgo dang / lugs kyi bstan bcos
legs bshad la sogs pa ste/ mdor na bstan bcos dri ma med pa du ma mdzad do/ /gzhan yang rje btsun pas dus phyis byang phyogs nas skad rigs mi gcig pa zhwa khra 'phur ba
'dra ba gyon pa/ lhwam phag gi sna 'dra ba byas pas khyed gdan 'dren du 'ong ba yin/ de dus the tshom ma byed par song / sangs rgyas kyi bstan pa la phan pa rgya chen po
'byung zhes lung bstan pa ltar/ rgyal bu go dan gyis gdan drangs nas dgung lo re gsum pa la sa skya nas gdan bteg nas lam na yod pa'i skal ldan rnams la dbang byin rlabs/
rgyud man ngag la sogs pa chos kyi 'khor lo rgya chen po bskor zhing byon/ de'i dbang gis lo gsum bar la lam du 'gor nas/ re lnga pa la rgyal bu dang mjal te chos kyi gsung
gleng mang po mdzad/ cung zad ma go ba rnams yu gur gyi mkhas pa rnams kyis mtshams sbyor nas chos sgor bcug pas/ rgyal bu'ang mnyes nas dbang byin rlabs man ngag mang
du zhus/ mchod gnas rnams kyi phud du bkur/ de nas bzung ste skad rigs mi

gcig pa'i gdul bya chos la mi dad pa rnams dad par byas/ dad pa rnams theg chen gyi chos la btsud de/ mdor na gdul bya dpag tu med pa smin cing grol bar mdzad pas bstan pa
dar rgyas phul du phyin par mdzad do/ /de nas lcags phag gi lo tha skar zla ba la sa g.yos chen po byung ba/ ci'i ltas yin zhus pas/ kho bo zhing gzhan du 'gro ba'i ltas
yin gsungs/ de nas bzung nas sku ma yol bar du ngo mtshar ba'i ltas bsam gyis mi khyab pa byung ste/ de'ang zla ba de'i nyi shu dgu'i nam phyed na de bzhin gshegs pa sgra
dbyangs mi zad par sgrogs pa'i rgyal po dang / tho rangs spyan ras gzigs mngon sum du zhal gzigs/ de nas smin drug zla ba'i bcu gsum gyi nyin par gzims khang gi phyi na
'dug pa'i tshe lha rje bi ji drung na 'dug pa la mkha' la ci 'dug gsungs/ ci'ang mi gda' zhus pas thub pa nyan thos brgyad kyis bskor ba bzhug 'dug gsungs/ bcu bzhi pa la
gzims khang rang du bzhugs pa'i tshe sprin gseb na kye rdo rje'i dkyil 'khor gzigs/ bco lnga pa la gzims khang gi phyi na bzhugs pa'i tshe rje btsun 'jam dbyangs lan gsum
dang / sku 'chags pa'i tshe sgrol ma gzigs/ de nas de'i mar ngo la babs pa'i tshe gzims mal nas bzhengs nas bi ji la rol mo'i sgra thos pa'am/ ting nge 'dzin skyes pa'am/
mthong snang la sogs pa ci byung gsungs/ gzhan ma byung / rol mo'i sgra thos zhes zhus pas sdig shas chung ba yin/ bde mchog la sogs pa'i dkyil 'khor mang po 'dug gsungs/
de'i phyir nub tho rangs kyi cha la rje btsun pa/ birWa pa/ nag po pa gsum mngon sum du byon

nas khyod skye ba thog ma med pa nas lam la sbyangs shing / khyad par du skye ba nyi shu rtsa lngar mi nas mir gyur te 'jam pa'i dbyangs kyis rjes su bzung bas rig pa'i gnas
lnga la sbyangs pa yin no/ /tshe 'di nyid kyi 'og tu shar phyogs su 'jig rten gyi khams du ma brgal ba'i pha rol tu mkha' la gnas pa'i rig pa 'dzin par gyur nas de bzhin
gshegs pa du ma mnyes par byas nas/ sangs rgyas kyi zhing yongs su dag pa dang / sems can yongs su smin par byas nas sa dang lam rnams phal cher bgrod de/ skye ba gsum
pa la 'dzam bu'i gling 'di nyid kyi shar phyogs kyi lho la nye ba'i rgya gar mu mu ni zhes bya bar rgyal po nyi ma'i stobs 'phel zhes bya ba'i bur gyur nas bde bar gshegs
pa'i bstan pa rgyas par byas nas/ skye ba bzhi pa la mngon par dga' ba zhes bya ba'i zhing khams su dri ma med pa'i dpal zhes bya bar sangs rgya bar lung bstan cing dbugs
dbyung bar mdzad do/ /de lta bu'i bla ma de dgung lo bdun cu bzhes pa'i lcags mo phag gi lo smal po zla ba'i tshes bcu bzhi'i dus su lha dang / rig pa 'dzin pa dang / dpa'
bo dang / mkha' 'gro'i bsu ba dang / ngo mtshar ba'i ltas dpag tu med pa dang bcas te gshegs par gyur to//! de nyid la slob ma'i mchog ji lta bu byung na/ spyir bsam
gyis mi khyab kyang / bshad bka' 'dzin pa'i gtso bor gyur pa 'u yug pa rig pa'i seng ge dang / khang gnyan zhang gsum du grags pa rnams te/ 'di dag kyang skyes thob kyi shes
rab che zhing tshul khrims kyis rgyud phyug la/ mang du thos pa'i blo gros kyis lus mdzes par byas pa ste/ mkhas pa'i bya ba

gsum gyis bstan pa la bya ba mdzad pa yin no//man ngag gi brgyud pa 'dzin pa ni/ dmar chos rgyal dang / lho pa kun mkhyen rin chen dpal la sogs pa yin te/ snga mas ni/ chos
rje pa'i gsung la nan tan gtso bor mdzad nas rdo rje'i tshig rkang la 'grel pa'ang mdzad cing / phyi mas ni/ khrid kyi gsung tho zhu ba'i ched du byang ngos su rkang 'gros
kyis 'byon pa la sogs man ngag gi ched du dka' ba du ma mdzad ces thos so//rtogs pa'i brgyud 'dzin ni/  gtso bor tshogs sgom kun dga' dpal dang / grub thob yon tan dpal
gnyis te/dang pos chos rje pa lo bcu gsum bsten nas chos rje la bzhugs pa'i sngags mtshan nyid kun dang / khyad par du gsung ngag la nan tan mdzad de rlung bsgoms pas rgyu
ba gsal ba rnam pa nges pa la sogs pa'i yon tan mngon du gyur nas sgrub pa rtse gcig tu mdzad de tshul khrims kyi dri dang / bsams na shes pa'i mngon shes la sogs pa
ting nge 'dzin gyi yon tan mang po brnyes pa yin no/ /phyi mas kyang chos rje nyid la dbang dang gsung ngag la sogs pa chos mang po zhus te/ bsgoms pas rlung gi yon tan dang
ting nge 'dzin dpag tu med pa la mnga' brnyes skad do//! gnyis pa bla ma chos kyi rgyal po'i rnam thar ni/chos kyi rje nyid kyi chos las skyes pa'i sras lung rig man
ngag du ma'i brgyud pa 'dzin pa ni/ 'phags pa blo gros rgyal mtshan dpal bzang po zhes bgyi ste/ de'i yab ni/ chos rje pa mched gnyis yod pa'i gcung bsod nams rgyal mtshan
yin te/ de'ang bla ma rje pa dang chos rje pa las lung rig man ngag du ma gsan

cing thugs su chud nas/ dgyes rdor dang phur pa la thugs dam du mdzad/ nag po chen po lcam dral bran du khol ba zhig ste/ de lta bu'i bla ma de shing pho 'brug la 'khrungs
nas sa mo phag lo dgung lo nga drug bzhes pa'i dus su rgyal gyi zla ba'i nyi shu gnyis la dag pa'i snang ba mang po gzigs shing bla ma dang yi dam dbyer med pa'i dgongs pa
mdzad/ khyed rnams bla ma 'di sangs rgyas dngos su 'dug pas the tshom ma byed par mos gus gyis gsungs te/ nga'ang lho phyogs kyi rgyud du spang ri chen po zhig gi 'dabs
su gdul bya 'ga' re la dbang bskur zhing sbas pa'i rnal 'byor gyis lam zab mo nyams su len pa zhig tu skye bar 'dug gsungs nas/ bla ma dang yi dam dbyer med pa la mos gus
rtse gcig tu mdzad de thugs dam gyi ngang la sku gshegs so/ /'di la sras bzhi yod pa'i che shos ni bla ma de nyid de/ 'di'i rnam thar la/ gzhon nu'i dus na ji ltar mnga'
ba'i yon tan/ nar son pa na bstan pa ji ltar skyong ba/ sku tshe'i mthar ngo mtshar ba'i mdzad pa mdzad tshul/ slob ma'i mchog ji ltar byung ba dang bzhi'o/ /dang po ni/
yum gyi lhums su zhugs pa dang / bltams pa na ngo mtshar ba'i ltas bzang po dang bcas shing / chung ngu nas 'bri klog la sogs pa rig pa'i gnas mang po la 'ga' zhig ma bslabs
par mkhyen/ 'ga' zhig dka' tshegs mi dgos par mkhyen la/ sngon gyi gnas dran pa'i mngon shes kyang mnga' ste/ 'di'i snga ma'i skye ba spyan ras gzigs dang gsung gleng
mdzad par grags pa'i se ston ri pa yin pas/ de yin min brtag pa'i ched du se ston ri pa'i slob ma gnyis kyis bltar 'ongs pas bla ma 'di byis pa'i khrod na rtse zhing

bzhugs pas mkhyen nas/ khyed 'ongs sam gsungs pas/ khong gnyis po khyed kyis mkhyen nam zhus pas/ shes te khyod ni nga'i slob ma 'di dang 'di'o zhes gsungs pas/ dad nas lus
thams cad kyis 'dud par gyur to/ /de nas nam zhig na chos rje pa'i phyag phyir skyid grong du byon pa'i tshe glang ri pa'i dge 'dun rnams kyis mjal ba dang / btsun pa bgres
po zhig la nga'i nye gnas bkra shis grub byung zhes gsungs pas/ des kyang rang gi bla mar shes te zhabs la 'jus nas mchi ma phyung ngo zhes grags so/ /de'i sku tshe snga
mar ska ba dpal brtsegs kyi'ang skye bar grags so/ /de nas dgung lo gsum pa la sgrub thabs mtsho skyes la sogs pa gsungs pas kun gyis ya mtshan du 'dzin to/ /'di ni nges
par 'phags pa'o/ /zhes phyogs kun tu grags pa ste/ de phyin chad 'phags pa zhes mtshan du grags so/ /brgyad pa la skyes rabs thugs la gsungs/ dgu pa la chos rjes sngon
'gro'i chos 'khor mdzad dus na brtag gnyis gsung / tshogs kyi gtam bshad mdzad pas thams cad ngo mtshar te mkhas pa thams cad kyi nga rgyal chag cing snyan pas khyab par
gyur to/ /bcu pa la chos rje pa'i phyag phyir byang ngos su byon pa'i lam du dbus su chos rje pas mkhan po/ zur phu pa'i mkhan po na bza' 'phreng gsol gyis slob dpon mdzad
nas rab tu byung ste/ skyor mo lung pa'i mkhan po shes rab seng ge las dge tshul gyi bslab bya rnams gsan no/ /de nas bcu bdun pa la chos rje pa la mnga' ba'i yon tan
phal che ba thams cad rdzogs pas chos rje pa thugs shin tu mnyes te/ bstan pa'i khur bzod par dgongs nas/

chos dung dang lhung bzed la sogs pa gnang / slob ma'i tshogs rnams gtad nas/ bstan pa'i bya ba dang / sems can mang po'i don bya ba'i dus la babs pas/ sngon gyi dam bcas dran
par gyis shig ces pa'i sgo nas bstan pa gtad do/ /gnyis pa ni/ glang lo la se chen gyis gdan drangs nas pho brang du byon te/ rgyal pos gzhan gyis lan ma thebs pa'i the
tshom mang po dris pa'i lan rgyu mtshan dang bcas pa gsungs pas mnyes te/ rgyal pos zhus pa'i ngor/ rgyal po nyid kyis thog drangs pa'i mi nyi shu rtsa lnga la kye rdo
rje'i dbang bskur nas hor gyi rgyal khams su rdo rje theg pa'i dbu brnyes so/'Phags pa's ordinationde'i phyi de lo rgyal pos ljang yul du dmag la phyin dus bla ma byang
ngos su byon te chos rje'i sku 'bum la rab gnas mdzad nas dbus gtsang du byon te/ chos rje pa'i gsung bzhin 'u yug pa las bsnyen rdzogs zhu ba dang / sngar ma gsan pa'i chos
mang du gsan dgos dgongs nas mdo khamsbar byon pa dang / 'u yug pa glang lo la sku gshegs zhes phyogs kyi 'grul las thos nas/ phyir log ste rgyal po tshur byon pa dang
lhan cig rgya yul du byon nas/ rgya hor gyi sa mtshams the ler zhes bya ba chu bo chen po'i 'gram na yod pa zhig gi 'ur thor zhes bya ba/ dgung lo nyer gcig pa shing mo
yos lo zla ba lnga pa'i tshes bcu bzhi'i nyin mkhan po grags pa seng ge /las slob jo gdan byang thang ba bsod nams rgyal mtshan/ gsang ston pa yar klung pa byang chub rgyal
mtshan/ dad dge ba chos rje pa'i bu rgan mang rab mkhan po sgro dang / gnam 'phar ba tshul rin la sogs pa nyi shu'i dbus su bsnyen par rdzogs nas/ mkhan po las phar phyin
'grel chung dang tshig gsal la

sogs pa dang / slob dpon las so thar dang / mdo rtsa la sogs pa dang / gsang ston las sde bdun la sogs pa mang du gsan te mthar phyin par mdzad do/ nyer gsum pa la ldong ston
gdan drangs nas rtse lngar byon te/ gshin rje'i gshed/ gdan bzhi/ ma hA mA yA/ rdor dbyings/ dus 'khor rnams dbang rgyud 'grel pa cha lag dang bcas pa/ mtshan brjod/ gsang
'dus/ grub snying la sogs pa sngags kyi skor dang / rigs tshogs/ bstod tshogs/ mngon pa kun las btus la sogs pa mtshan nyid theg pa'i skor mang du gsan no/ /de'i tshe
'jam dbyangs kyi rnam 'phrul sngon ma byung ba'i 'od kyi drwa bas bsu ba dang / mchod pa'i khyad par du ma thams cad kyis mngon du gyur par snang ngo / /gzhan yang lo de
nyid kyi zla ba bzhi pa'i tshes bcu gsum gyi mtshan mo chos kyi rje sa skya paNDi ta gsal bar byon nas chos kyi gnad mang du gsung / khyod 'di ni bzung ste lo 'bum phrag
gcig dang stong 'das pa'i rjes su phyag rgya chen po mchog gi dngos grub thob par lung bstan cing / dbugs dbyung ba'i ngang nyid las/ srid par sdug bsngal du ma yis/ /yun
ring dus su dub pa bdag /legs par gsungs pas dbugs phyin pa/ /thugs rje'i dbang phyug mkhyen pa'i gtso/ /chos kyi rje la phyag mtshal lo/ /zhes bstod pa mdzad ces gsungs
so/ /de nas slar rgyal po'i pho brang du byon nas chos 'khor rgya chen po bskor ba'i tshe/ tha shang la gyin zhes pa'i rjes su 'brangs pa'i zin shing gi rab tu byung ba
mang po yod pas lta ba ngan pa la zhen pa dag rang gzhan la gnod par 'gyur ba gzigs nas/ rgyal po'i bkas bskul te/ zin shing gi ston pa ring du sbyangs pa rang gi

gzhung lugs mthar son pa bcu bdun rigs pas pham par mdzad nas rab tu byung ste yang dag pa'i lta ba 'dzin du bcug goTeachers of 'Phags pa/de nas dgung lo sum cu pa'i dus glang
lo la yar byon te/ gdan sar phyags pheb nas chos 'khor rgya chen bskor nas 'gro ba mang po smin grol gyi lam la bkod/ bdag nyid kyis kyang gnyan 'od srungs/ grub thob
yon dpal/ mchims nam mkha' grags/ tshogs sgom kun dga' dpal/ kha che'i paNDi ta ta thA ga ta bha dra/ zhang zhung rdo rje 'od zer/ glo bo lo tsA ba shes rab rin chen/ rong
pa rgwa lo/ rin po che skyob pa dpal/ chag nyi ma dpal/ stag ston shes rab 'od zer/  mngon pa rin chen rdo rje/ 'bum pa 'od zer shes rab/ mdog stod pa 'dul 'dzin shAkya
byang chub/ mkhan po seng ge zil gnon/ 'bras khud pa/ mngon pa ba byang chub brtson 'grus/ ri lung phug rong pa chos mgon/ slob dpon lha btsun/ lha rje dar ma seng ge /dbus
chu bo ri ba pa sangs rgyas 'bum rnams las brgyud nas phyi rol pa dang / nang pa'i rig pa'i gnas lnga/ sde snod gsum/ rgyud sde bzhi dang 'brel ba'i bstan bcos/ mdo
rgyud/ de'i dbang byin rlabs man ngag cha lag dang bcas pa/ bod na yod tshad phal che ba zhig zhus te/ de ltar dam pa'i chos kyi ched du dka' ba dpag tu med pa mdzad pa ni/
sangs rgyas kyi bstan pa mi nub par gyur cig snyam du dgongs nas gzhan don 'ba' zhig gi phyir mdzad pa yin no/ /slar yang rgyal pos spyan drangs pa'i ngor rgya yul du
byon nas gdul bya smin grol gyi lam la bkod de/ slar yang byi ba lo la gdan sar phyags pheb bod

na yod par grags pa'i mdo rgyud man ngag gi skor phra zhing phra ba dang bcas pa thams cad nga la yod pas khyed rang so so gang la gang 'os pa'i chos nga la zhus shig /zhes
gsungs nas shin tu zab pa dang rgya che ba'i sgo grangs las 'das pa dpe mkhyud med par gnang zhing / zang zing gi sbyin pa rgya chen po'ang mdzad de/ de'ang chu mig tu dge
'dun khri phrag bdun la chos 'khor rgya chen po mdzad cing / mdo khams sgang du gser gyi pusti brgya dang bco lnga dang / stag thog gzhis mo cher mdo mang pusti bzhi bcu
gser las bzhengs shing / gzhan yang chos rje pa'i nang rten gser gyi sgo mang dang / de nyid kyi bzhugs gnas gtsugs lag khang gi gser thog chen mo la sogs pa bzhengs te/
mdor na nyin re zhing yang 'byor pa'i khyad par tshad med pa phyag tu babs pa rnams kyang rang don du til 'bru tsam yang mi 'dzin par dkon mchog gsum mchod pa dang / phongs
pa rnams la ci dgar sbyin par mdzad pa yin la/ de'i rnam smin gyi 'bras bu dpal 'byor yang tshad med pa mnga' ste/ snga phyir gsung rab la'ang bka' 'gyur ro 'tshal
drug gis sna drangs pa'i mthun snang du grub pa'i 'bul ba la byung ba'i gser chos nyis stong brgya nga bdun gyis gtsor byas grangs las 'das pa dang / zang zing la'ang se
chen gyis snga phyir dngul bre stong rwa can lan gnyis phul bas thog drangs pa brjod par mi nus pa'i longs spyod 'bul ba byung zhes grags so/Bestowing Ordinations/gzhan yang
tshul khrims kyi bslab pa'i sgo nas kyang 'gro ba mang po'i don mdzad de/ snga phyir rang nyid kyis dge slong pha ma dang / dge tshul pha ma stong bzhi brgya nyi shu
rtsa lnga'i mkhan po mdzad/ nyid kyi slob

ma 'dul 'dzin chos kyi mgon po zhes bya bas smon rtser lo gcig gi nang du/ rgya'i dge slong dang dge tshul dgu brgya dang bzhi bcu rtsa bdun gyi mkhan po byas te/ de rnams
las brgyud pa las byung ba'i rab tu byung ba mang pos phyogs thams cad du khyab par gyur to/ /ting nge 'dzin gyi bslab pa la'ang phyi rol du mkhas pa'i bya ba rgyun mi 'chad
par mdzad kyang / nang du ting nge 'dzin la g.yeng ba cung zad kyang mi mnga' bas yi dam lha'i zhal gzigs pa dang / 'od gsal rgyun mi 'chad pa dang / mngon par shes pa
la sogs pa'i yon tan dpag tu med pa mnga' ste/ skyid grong gi jo bo'i drung du byon pa'i tshe mnal lam du rje btsun spyan ras gzigs dbang phyug zhal gzigs pa la/ mnal lam
du bstod pa mdzad pa dang / yang chos rje pa mar gshegs pa'i lam du yang dgon pa dang mjal te bla ma ni mar gshegs par gda'/ bdag cag slob ma rnams la phyag dang bsnyen
bkur byed pa dang / mos gus kyi gnas su gyur pa'i sku tshab cig 'tshal bar gda' ba la/ dbon po 'di pa yang dag cig lags sam zhus pas dbon po rnal ma lags gsungs nas/ bla
ma 'di pha tshad na snod cig 'dug pa la bsnyes nas spyan ma btsums par mnal du song 'dugs pa bstan te/ 'od gsal zin pa'i rtags lags/ spyir nged kyi mi rgyud rnal ma la
'od gsal cung zad re rgyun mi 'chad du yong ba yin gsungs pa dang / rgya gar gyi paNDi ta gho taM bha dra la mtshan mo rmi lam ji ltar byung ba thams cad bdag nyid chen po
'dis mngon par shes pas mkhyen nas nangs par paNDi ta la gsung byon pa'i tshe paNDi ta ngo mtshar bar gyur nas/ ma hA gu ru la mngon par shes pa a tshe zhes

zer zhing dad par gyur to/ /lhag par shes rab kyi bslab pa'ang / dngos dang brgyud pa'i gdul bya thams cad kyi don du brjod bde zhing rtogs sla ba'i bstan bcos bstod pa dang
gsol 'debs la sogs pa'i skor/ theg pa che chung mdo rgyud man ngag 'phral bya ba'i rim pa ston pa dang / gsung rab kyi dkar chag /gsan yig /phrin yig /bsngo ba dang bkra
shis kyi skor la sogs pa ngo mtshar ba du ma zhig mdzad do/ /deng sang gi bar du shin tu dar bar gyur pa yin no/ /gsum pa sku tshe'i mthar ngo mtshar ba'i mdzad pa mdzad
tshul ni/  zhing 'dir gdul bya'i don mdzad pas rangs par gyur nas zhing gzhan du gshegs par bzhed de/ sbrul lo zla ba bcu pa'i tshes gcig nas chos rje pa'i dus mchod btsugs
te sngar bas thugs dam dang mchod pa la sogs pa la brtson par mdzad pa la/ drung na 'khod pa rnams kyis chos rje pa'i dus mchod zla ba bcu gcig pa phyi ma la lags sam
zhus pas/ de bzhin yin na'ang dus mchod da lo bsu nas byed pa yin gsungs nas/ dus mchod btsugs nas zhag gsum pa'i tshes gsum gyi mtshan mo dpal gyi ri la 'phags pa klu
sgrub byang chub kyi shing rgyas pa'i drung na bzhugs pa la/ dbu ma rig tshogs la sogs pa theg chen gyi chos du ma gsan pa la/ lha'i tshogs kyis mchod pa rgya cher byed pa
dang / rig pa'i rgyal mo rma bya chen mo gsal bar gzigs pa'i snang ba byung / de'i rjes la dharmA phA la la sa skya pa chen po la sogs pa bla ma gong ma rnams kyi rnam
thar gsungs shing / bla ma nyid kyis bstan pa'i bya ba mdzad tshul yang gsungs te/ khyod kyis kyang de bzhin du go dgos zhes gsungs/ de nas

tshes bco brgyad kyi bar du tshogs su byon/ chos kyang gsungs la/ de nas zhag bzhi gzims khang du bzhugs nas nyer gnyis kyi snga dro nyi ma me bzhi 'phrod pa'i tshe/ dkon mchog
la mchod pa rgya chen po shoms shig gsungs te/ skyil mo krung mdzad/ rdo rje dril bu bsnams/ thugs rtse gcig tu bzhugs pa'i ngang nas sgra 'od dang sngar tshor ma myong
ba'i spos dri khyad par can me tog gi char 'bas pa la sogs pa'i ltas bstan te zhi bar gshegs so//! bzhi pa slob ma'i mchog ji ltar byung ba ni/ gnyis las bshad bka'i
srol 'dzin shar nub gung gsum la sogs pa'i chen po rnams dang / nyid kyi thugs kyi sras bla ma grags pa 'od zer/ bla ma bkra shis dpal dang / kun bsod/ shong lo/ mkhas shing
nus pa dang ldan pa'i rnal 'byor ba a gnyan dam pa/ bla ma 'od ldan thog 'bebs pa/ rga ras/ rong mi dge bshes/ mang gar lo tsA la sogs pa mang du byung ba yin no/'Phags
pa's disciples (Lamdre)/sgrub pa'i srol 'dzin mang du yod kyang / gsung ngag 'di'i khrid cha lag zhal shes dbang byin rlabs rnams legs par rdzogs nas/ sgrub pa tshul bzhin
byed pa'i slob ma ni/ bla ma zhang dkon mchog dpal dang / dge slong kun blo gnyis las ma byung ste/ khong gnyis kyi bla ma gong nas byon pa'i phyi res/ mdo khams thugs
bsu ba la rkang thang du byon/ de nas bzung nas zhi bar ma gshegs bar du rgyun du zhabs drung du bzhugs nas bla ma 'di nyid la spyir yang dbang byin rlabs/ rgyud man ngag
mang du zhus shing / khyad par du gsung ngag zhus nas bsgoms pas lam gyi so so'i thad ka'i nyams rnams legs par thugs

rgyud la 'khrungs shing / snga ma la ni bsams na shes pa'i mngon shes kyang mnga' zhes thos so//! gnyis pa zhar byung lam skor dgu ji ltar mdzad cing gsan pa'i tshul ni/ spyir
bla ma 'brog mi 'di la man ngag bsam gyis mi khyab pa mnga' yang / gtsigs che zhing yongs su grags pa lam skor dgu yin pa las/ de dag slob dpon gang gis brgyud/ gang
la brten nas mdzad/ bla ma 'brog mis slob dpon gang las gsan snyam na/ rnal 'byor dbang phyug gis thabs kyi rgyud kye rdo rje/ bde mchog /gdan bzhi/ ma hA mA yA/ saspu Ti
la sogs pa la brten nas rdo rje bdag med ma'i bka' bzhin du lam 'bras bu dang bcas pas lam yongs su rdzogs pa'i man ngag gsal bar mdzad/ padma badzras brtag gnyis la brten
nas sgrub thabs mtsho skyes brtsams/ de'i man ngag he ru ka'i bskyed pa'i rim pa zab pa'i tshul dgu/ zab pa bsnyen sgrub bzhi'i cho ga'i yan lag cha dbri ba dang bcas
pa mdzad/ slob dpon klu sgrub kyis gsang 'dus mi bskyod pa'i byang chub kyi sems bya ba la brten nas byang chub sems 'grel brtsams/ de'i don mchod rten drung du sems thag
gcad pa mdzad/ Dombi he ru kas lhan cig skyes grub la brten nas lhan cig skyes pa gsum gyi lam rdzogs pa mdzad/ indra bo dhis dbang yon tan rim pa la brten nas phyag rgya'i
lam rdzogs pa mdzad/ tog rtse pas bsam mi khyab la brten nas bsam gyis mi khyab pa lngas lam rdzogs pa mdzad/ nag po pas o la pa ti la brten nas gtum mo lam rdzogs dang
/ gsang 'dus la brten nas yon po bsrang ba mdzad/ slob dpon ngag

dbang grags pas bdud rtsi 'od la brten nas phyag rgya chen po yi ge med par mdzad/ des na mdzad mkhan brgyad kyis mdzad pa'i gdams ngag dgu la lam skor dgur grags so/ /de rnams
las lam 'bras/ padma'i lam/ mchod rten drung thob/ gtum mo lam rdzogs/ yon po bsrang ba rnams rje ga ya dha ra las dang / dge slong dpa' bo rdo rje las rgya gar shar
phyogs dang / bod du ga ya dha ra las bsam mi khyab dang / yi ge med pa a mo gha badzra las bod du dang / indra bho dhis lam dang / lhan cig skyes grub shes rab gsang ba
las bod du 'brog mis gsan no//! gnyis pa rgya gar ba'i lo rgyus la gnyis/  dngos dang / lam gyi rnam gzhag go /dang po ni/ 'o na gsung ngag 'di gsal bar mdzad pa po rnal
'byor dbang phyug la yon tan gyi khyad par ni ji lta bu mnga'/ de las ji ltar brgyud snyam na/ 'di'i lo rgyus ni/ rnal 'byor gyi dbang phyug birWa pa zhes bya ba 'di rgyal
rigs rgyal srid spangs pa zhig yin pa la/ dpal na lendra na spyir sde pa bzhi ka yod pa la/ gzhi thams cad yod par smra ba'i sde pa'i mkhan po dharma mi tra zhes bya ba'am/
rnam par rgyal ba'i lha zhes bya ba las rab tu byung ste/ mtshan shrI dharma pA la zhes bya bar btags/ mkhan po de nyid kyis 'khor lo bde mchog gi gdams ngag kyang
gnang / spyir yang rang dang gzhan gyi grub pa'i mtha' rgya mtsho'i pha rol du son par gyur to/ /de nas mkhan po de 'das pa dang / dpal na lendra'i gtsug lag khang gi paNDi
ta thams cad kyi mkhan po chen por gyur to/ /de ltar gyur kyang rang nyid kyi sgrub pa ni 'khor lo bde mchog gi rnal 'byor pa

yin la sgrub pa yun ring du mdzad kyang / rtags sam dngos grub tu nges pa gang yang ma mthong la/ slar mi 'tshams pa du ma byung bas thugs mug ste da phan chad chos rtsom pa
dang / 'chad pa dang / dge 'dun gyi bya ba las yi dam lha'i sgrub pa mi byed do zhes dam bcas nas/ dpyid zla ra ba sa ga'i nyi shu gnyis kyi nub mo phreng ba phyags khang
du bskyur nas ci bder gnas so/ /de'i nub mo rmi lam du bdag med ma tha mal gyi bud med sngon mo zhig gi gzugs su byon nas/ rigs kyi bu tshul bzhin ma yin pa'i spyod pa
de lta bur byed pa ma legs pas/ phreng ba long la dri zhim po'i chus khrus/ bshags sdom legs par gyis la sgrub pa tshul bzhin du gyis shig /khyod kyis las bsags pa'i lha
nga yin pas ngas byin gyis brlab kyi/ dngos grub myur du 'thob par 'gyur ro zhes gsungs nas mi snang bar gshegs so/ /de nas mnal sad de 'gyod pa skyes pa dang / yang nyi
shu gsum gyi nub mo phreng ba blangs te lung bstan pa bzhin byas pa dang / de'i nub mo sprul pa'i sku ye shes kyi snang ba lha mo bco lnga'i dkyil 'khor gyi snang bar byon
te dbang bzhi rdzogs par bskur bas sa dang po mthong ba'i lam gyi ye shes skyes/ de lta bu zhag bdun gyi mthar nyi shu dgur song ba'i nub mo sa drug pa'i rtogs pa byung
ngo / /de ltar dbang bzhi rdzogs par bskur bas dbang gi chu bo ma nub/ sa dang po dang drug pa tshun chad kyi rtogs pa skyes pas byin rlabs kyi brgyud pa ma chad/ sngar
rtogs sam dngos grub tu tshor ba gang yang ma byung ba la mi 'tshams pa du ma byung bas thugs mug pa de ting nge 'dzin gyi drod rtags yin par 'dug pa la sdar dam pa'i gsung
gis

ma brgyan pas/ der ngo ma shes par/ da legs par rtogs pas gdams ngag gi sarga ma log pa ste/ da ni yang dag par rdzogs pa'i sangs rgyas dang rtogs pa mnyam pa'i nges shes khyad
par can skyes pas mos gus kyis bsam pa tshim par nus pa ste snyan brgyud bzhis byin gyis brlabs shing snyan brgyud bzhis gdams so/ /de ltar rtogs pa de bskyang zhing
rang gi brang khang na bzhugs pa la/ dus khyad par can gyi mchod pa'i yo byad sha chang khyer te 'gro ba mthong nas/ sgo gsing nas yar bltas pas la las bud med bco lnga
dang lhan cig gnas pa mthong / la las brgyad dang lhan cig gnas pa mthong / 'ga' zhig gis mar me 'bar ba bco lnga mthong / la las mar me brgyad dang lhan cig gnas par mthong
ste kun the tshom du gyur to/ /de ltar gyur kyang kun gyi mkhan po chen po yin pas gleng ba dang dbyung bar ma nus so/ /de'i tshe bstan pa la gnod pa'i nyes pa spang
ba'i don dang / bdag nyid ngan par khas blang bar bzhed nas rang gi brang khang nas mthon nas/ chos gos gsum dang lhung bzed la sogs pa dkon mchog gi spyan sngar mchod par
phul te/ gcer bu a me birWa pa zhes brjod cing grong khyer gyi ha der byon/ me tog 'tshong ba rnams las blangs nas phreng bar brgyus te mgo la btags/ la phug 'tshong ba
rnams las blangs shing la la zhal du bcug /la la phyag tu tshags byas so/ /de nas chang 'tshong ma dang smad 'tshong ma'i khyim du'ang byon par gyur to/ /mi thams cad ha
las par gyur nas rnga dang mkhar rnga brdungs te gnas nas dbyung zhing slar 'ong du mi gzhug pa'i nang khrims bcas so/ /de'i tshe/ kye ma dge 'dun bzang po rnams/ /bdag
gis bdag nyid ngan par byas/ /

rnga brdungs mkhar rnga brdungs nas ni/ /dge 'dun gnas nas dbyung bar byas/ /bdag gi dri med zla 'dra'i sems/ dge 'dun rnams kyis rtogs par dka'/ /'dzag pa'i dbang po bkag
nas 'jigs par byed/ /birWa chang 'thung nyi ma gte'u mar 'dzud/ /utpal blangs nas chu yis ma gos pa/ /des na birWa rig pa mang po can/ /zhes glu blangs so/ /de la khang pa'i
steng 'khar rnga brdungs na phyir 'ong du mi gzhug /pa tra ha ste rdza rnga kha bzhi pa brdungs nas 'ong du yod pa la gnyis ka brdungs pas/ der ma bzhugs par gshegs te
sangs rgyas kyi bstan pa la phan par bya ba'i phyir dang / 'jig rten pa gzhan rnams mi mos pa bzlog par bya ba'i phyir dang / bdag nyid ngan par khas blangs nas ngan pa'i
rtags 'don pa'i phyir/ wA rA Na sIr 'gro ba'i lam chu bo ganggA'i drung du byon nas/ nga ngan pa yin pas chu la reg tu mi btub pas/ chu bo khyod kyis lam byin cig /ces
brjod pas chu mar song ba dang yar log pa'i mtshams su lam du chu med pa zhig byung ngo / /de'i tshe/ ganggA bkag nas rgyun las ldog ste dbab/ /utpal bton nas chu yis ma
gos pa/ /dri med sems ni zab mo rtogs par dka'/ /des na birWa rig pa bzang po can/ /zhes pa'i glu blangs pas/ dge 'dun rnams kyis mkhan pos grub pa thob par shes nas/ zhabs
la 'jus te bzod par gsol ba dang / bzhugs par zhus pas bzod par gnang / bzhugs par ma gnang bar wA ra Na sI'i rgyal po 'dul ba'i dus la bab par mkhyen nas/ nags gseb
tu gos la sogs pa dang bral bar lo gcig tsam bzhugs pas/ lus nyi lhags kyis gdungs nas sku gzugs sngo skya

'jigs par gyur/ la las mu stegs kyi rnal 'byor pa yin zer/ la las sangs rgyas pa'i rnal 'byor pa yin zer/ de'i tshe wA ra Na sI'i rgyal po go nanta tsandra bya ba de mu stegs
pa la dad pas 'di mu stegs pa yin na 'o brgyal bas nang du gdan 'dren dgos/ sangs rgyas pa yin na wA ra Na sIr gnod pa skyel nyen yod pas bskrad dgos pas rtogs shig zer
nas kun rtog tu bcug pas ma rtogs nas rgyal po'i drung du khrid la shog zer te/ khrid nas 'ong ba'i lam du 'bu dang / phye ma leb la sogs pa'i srog chags mang po khar bcug
pas/ mi rnams na re/ ngan pa zer/ kha nas spur bas kyang de skad zer bas/ slob dpon gyis/ srog chags mang po bsad kyang ngan pa zer/ srog chags mang po gsos kyang ngan
pa zer/ bdag gis spyod pa ji ltar bya ba ma shes so zhes gsungs te/ rgyal po'i drung du byon pa dang / rgyal pos gang yin yang yang dris pas lan gang yang ma byung / rgyal
po na re/ 'di la dbang phyug gi yon tan gyi rtags gang yang mi 'dug pas rkang lag lcags sgrog gi bsdoms la chu la skyur cig zer nas/ de ltar byas te bskyur bas lcags
sgrog chad de rgyal po'i drung du slebs byung / yang yang du de ltar byas pas yang yang log gin byung ste/ de lta bu'i spyod pas 'gro ba rnams rdo rje theg pa'i bstan pa
la bkod do/ /de ltar mdzad nas lho phyogs bhi me ha 'dul du gshegs pa'i lam/ rgyal po bhi me ha ra'i yul ganggA'i 'gram du byon te/ ko mkhan la sgrol zhes gsungs pas/ rngan
pa 'dod zer bas rngan pa sbyin rgyu med byas pa dang / 'jig rten na rngan pa sbyin rgyu med na sgrol ba'i lugs med zer nas/ khyod tshim par bya'i/ sgrol zhes gsungs te/
chu

bo 'di don du gnyer ba yod dam/ med byas pas/ rgyal po'i dmag 'dren pa dang / bur shing 'thu ba la sogs pa'i tshe che ba don du gnyer/ chu 'gram gyi yul sogs chus khyer gyis
dogs pa rnams chung ba don du gnyer bas chu chung ba 'dod zer/ de nas slob dpon gyis khyod la chu bo 'di rang sbyin gsungs nas chu la sdigs mdzub bstan pas chu bo gyen
la log nas de'i tshe/ ganggA'i 'gram na rtswa khyim pa yod pa rnams nub la khad song bas thams cad 'jigs shing skrag par gyur te/ ko mkhan gyis 'di yis byas zhes brjod pas
thams cad skrag ste/ la las ni nor bu/ la las ni gser/ la las ni ba lang / la las ni me tog gi phreng ba phul te gsol btab bo/ /de nas se gol gtogs pas chu bo sngar bzhin
du babs te de'i tshe/ 'jigs pa'i dpa' bo kas ni ganggA 'jigs par byed/ ces glu blangs so/ /de'i rdzas rnams ko mkhan la byin pas mi 'dod par bor nas zhabs la 'jus te rjes
su 'dzin par zhus pas gnang nas rjes su 'brangs so/ /rdzas rnams ni rtsA khyim pa rang rang gis longs spyod do/ /de nas lho phyogs bhi me ha ra dang nye ba DA ki nI pa
ta zhes bya bar chang 'tshong ma zhig gi khyim du byon nas/ dpon slob gnyis kyis chang nyo byas pas/ rin ci yod zer/ rin med byas pas/ rin med par chang 'tshong ba'i lugs
med zer/ nged ngoms par gyis dang / khyod ci 'dod pa sbyin gyi/ gsungs pa dang / yid ma ches te/ ji tsam na ster dris pas/ nyi grib mtshams su ri mo zhig bris nas 'di
song ma thag khyod la rin sbyin no gsungs pas/ nyi ma gte'u mar bcug nas chang rnams zad pa dang / rin slong byas pas/ da dung nyi ma ma song / de

bzhin du yul khams bco brgyad kyi chang zad par gsol lo/ /de'i tshe rgyal po'i dbyu gu dang chu tshod la sogs pa'i rtsis thams cad 'khrugs/ mi rnams kyang gnyid kyis ra ro
bar gyur to/ /de nas rgyal pos/ rnal 'byor pas nus pa bstan par shes nas nyi ma gtang bar zhus pas/ chang rin med gsungs pas/ rgyal pos chang 'tshong ma rnams la chang rin
byin pas mtshan phyed du gyur to/ /de'i tshe'ang / 'jig rten 'jig rten mun par ma byed dang / /'jig rten chang la the tshom ma byed dang / /dgyes na yid kyis nyi ma gte
mar 'dzud/ /utpal blangs nas chu yis ma gos pa/ /zhes pa la sogs pa'i glu blangs nas grags pa nyi ma dang mnyam par gyur to/ /de nas lho phyogs na ra pa ti'i yul na bhi
me ha ra zhes bya ba na dbang phyug chen po'i lingga 'jig sdes byas pa yod/ de'i gnas na ral pa can lnga brgya gnas pa'i yul de dag thams cad phyi rol pa yin pas/ de rnams
nang pa sangs rgyas kyi bstan pa la gzhug par bzhed nas/ der byon te/ de'i rgyal po la legs par sbyar ba'i skad kyis bstod pa mang po byas pas/ rgyal po mnyes nas ral pa
can lnga brgya'i dpon du bcug ste mchod gnas byas nas rang gi sgrub pa snying por mdzad cing bzhugs pa'i tshe/ slob dpon gyis brgyad stong pa'i pusti la/ me tog gi phreng
ba phul ba dang phyag byed cing / dbang phyug chen po'i lha rten la phyag ma byas pas/ mi thams cad the tshom du gyur te/ rgyal po la smras pas/ rgyal po na re/ ral pa
can lnga brgya'i dpon yin cing / legs par sbyar ba'i skad la shin tu mkhas pa zhig lha rten la phyag mi byed pa mi srid pas khyed rang rnams phrag dog byed pa yin te 'ong
zer nas ma nyan

pa la/ yang yang du bsnyad pas/ rgyal po'ang the tshom du gyur te/ mchod gnas rnams spyan drangs nas thams cad lha rten la phyag byed dgos zer bas/ gzhan rnams kyis phyag byas
pas/ slob dpon brgyad stong pa'i pusti la phyag byed kyin 'dug pa la/ rgyal pos lha rten la phyag gyis byas pas/ ngas 'di la phyag byar mi btub ste/ lha 'dis nga'i phyag
mi thub byas pas/ 'di 'dod pa'i khams na che ba yin pas/ phyag 'tshol zer/ de nas lha rten la rgyal po sdig can gcig gis bdag la phyag mi 'tshal ba'i dbang med pas/ lha
khyod bzod pa bzhes shig /ces brjod nas thal mo g.yas dpral bar bzhag ste/ na mo buddhA ya/ zhes brjod pas lha rten gyi sum cha yan chad gas/ mgrin par bzhag nas/ na mo
dharmA ya/ zhes brjod pas sum gnyis gas/ snying gar bzhag nas/ na mo sangghA ya/ zhes brjod pas thams cad gas/ phyogs bzhir phyag byas pas tshal pa bzhir gas so/ /de nas
rgyal po 'khor dang bcas pa thams cad shin tu skrag par gyur nas zhabs la 'jus te/ slar gsol ba btab pas phyag gis lingga 'thor ba rnams bsdus te/ lha rten gyi spyi bor
thugs rje chen po'i sku rdo las byas pa nag po zhig bzhag nas 'di la phyag dang / bskor ba dang / mchod pa gyis shig /gal te thugs rje chen po'i sku 'di bsal nas phyag dang
mchod pa byas na lha rten 'jig par 'gyur ro zhes bsgos nas lho phyogs su gshegs pa dang / der bzhud pa'i dus su ral pa can rnams kyi gseb nas gcig phyir 'brangs pa ni
nag po pa yin no/ /de nas bzhud pa'i lam na phyi rol pa'i lha rten yod pa thams

cad birWa pas bshig gin 'dug zer ba thos pas/ bshig gis dogs nas rang rang gi lha rten gyi spyi bor sangs rgyas pa'i sku dang mchod rten la sogs pa bzhag go /de gzigs pas rang
gi ming gis kyang sangs rgyas kyi bstan pa la bya ba byas par dgongs te mnyes/ de nas lho phyogs kyi rgyud de nyid na ljon dmar las byas pa'i dbang phyug chen po'i sku
rten tam pa pra ti ma bya ba'i khru brgyad cu pa yod de/ de la nyin re la ma he brgya phrag re bsad cing mchod pa byed kyin yod pa/ de'i rkang pa la rdog pa gcig brgyabs
nas phar 'dong gsungs pas/ de langs te phyi la khrid pa dang / mu stegs pa rnams skrag ste gsol ba btab pas/ slob dpon na re/ 'o na ra dang ma he mi gsod par 'bras chan
la sogs pas mchod pa byed na gzhag /de ltar mi byed na mi 'jog gsungs pas/ de ltar khas blangs te sngar gyi sar bzhag nas dus deng sang gi bar du'ang yod gsungs/ gnas de
nas shar phyogs ngos na sa ha dza de wI zhes bya ba na/ rang byung gi tri shU'u la dang / lha mo tsaNDi ka'i rang byung gi rdo sku yod pa las/ phyi rol pa'i rnal 'byor ma
rnams kyis mi byung tshad der khrid pas/ rang byung gi tri shU la lkog mar zug nas 'chi/ de'i shas tshogs kyi mchod pa byed pa la/ de'i sar slob dpon dpon g.yog gsum gyis
phyin pas/ rnal 'byor ma rnams kyis za bar 'dod nas tshogs khang gi nang du bos pas/ slob dpon gyis g.yog gnyis la dbugs phyir rgyur ma gzhug par nang du sdoms la sdod
gsungs nas/ slob dpon nyid nang du byon pa dang / rnal 'byor ma rnams na re/ khyod kyi grogs gnyis po gar song zer/ phyi rol na 'dug gsungs pas/ 'dir khug zer/ khyed rang

gis khug byas pas/ khong gis bos pas skad med de/ mdzub gu sug sug byas pa'i shul na tshur dbugs ngan swa swa/ dri chen 'bur 'bur byung bas rul nas 'dug zer nas log pa dang
/ tri shU la 'dar yed yed 'dug pa la/ slob dpon gyis thal mo brdabs pas phye mar sil song / de nas lha mo tsaNDi ka'i sku de sar sar 'dug pa la/ spyi bor thal mo zhig brgyabs
te mgo bo snying ga'i bar du bying song ba rna ba nas bzung / spyi bo nas mnan te mchod rten zhig bzhag pas/ rna ba ke re yod skad/ ming yang rna 'chus lha mo zer/
der rnal 'byor ma thams cad brgyal bar gyur to/ /brgyal ba sangs pa dang / rnal 'byor ma rnams na re/ khyed nang pa sangs rgyas pa snying rje che ba yin na 'di lta bu byed
pa zer ba la/ de nyid kyi phyir sems can bsad pa'i sha khrag dron mo la mchod pa ma byed byas pas/ de rnams kyis slob dpon gyi zhabs la phyag btsal zhing skyabs su song
nas sangs rgyas pa'i rnal 'byor mar gyur to/ /de'i tsho ko mkhan phyir 'brangs pa de'i rgyud byin gyis brlabs shing gdams ngag rdzogs par bstan pas bdag dang nus pa mnyam
par gyur pa ni Dombi pa yin no/ /de nyid shar phyogs kyi rgyal po bhi me ha ra 'dul du btang bas stag la zhon nas shar phyogs su song ngo / /de'i tshe grub thob chen po
nus pa mthar thug par grags so/ /de nas lho phyogs nas 'ong ba'i ral pa can phyir 'brangs pa de dang / dpon g.yog gnyis kyis khar sa pA Nir byon nas bskor ba mdzad/ dang
po rab tu byung ba nas bzung ste/ sa ra ha dza de wI btul ba'i bar du ngas bstan pa la bya ba 'di lta bu byas zhes thugs rje chen po'i spyan sngar sangs rgyas kyi bstan
pa la bya ba byas pa'i

rtogs pa phul bas/ rigs kyi bu khyod kyi nus pas ni ri rab kyang thal bar brlag nus te/ sems can las sna tshogs la spyod pa yin pas sangs rgyas kyis kyang gdul dka' ba yin
pa'i phyir/ khyod kyis sems can la gnod pa 'di lta bu ma byed par snying rje chen po skyed cig gsungs so/ /de nas slob dpon gyis gzhan mi byed par nub phyogs sau ba nA tha
na rdo la rang byung dbang phyug gi lingga yod de/ dus re la ra dang ma he stong phrag re bsad nas mchod par byed/ sems can de rnams kyi srog bskyab pa'i phyir de 'dul/
de nas thugs rje chen po'i bka' bzhin bgyid do zhes brjod pas/ 'o na rten ma bshig par thabs la mkhas pas thul zhig gsungs pas/ dpon slob gnyis kyis sangs rgyas pa'i rten
mang po la phyag dang bskor ba mang po mdzad nas nub phyogs su byon pa dang / dbang phyug gis slob dpon 'byon par shes te/ bram ze gnyis kriShNa sa ra'i pags pas smad dkris/
tshangs rtags ku sha rna ba'i steng du gzer nas sngon bsu ru 'ong ba dang 'phrad do/ /de nas bram ze gnyis kyis shes bzhin du mi shes pa skad du byas/ lam bkag nas
rnal 'byor pa gar 'gro zer/ sau ba nA tha rlog par byed du 'gro gsungs pas/ khyed nang pa sangs rgyas pa snying rje che ba yin na gnod pa byas nas ci byed zer/ de nyid kyi
phyir 'gro ba yin te/ de la dus re la ma he stong phrag tsam gsod pas/ de dag gi srog bskyab pa'i phyir te rlog par byed pa yin no zhes gsungs pas/ de 'jig rten pa'i lha
shin tu che ba yin na/ de ltar cung nus sam zer ba la de mngon du 'gyur gyi/ gsungs pas/ de shar lus 'phags por song nas med zer/ da gling

bzhi gang du song yang rung / tshangs pa'i 'jig rten du song yang kho bo 'gro ste de rlog par byed do gsungs so/ /de nas rang gzugs bstan te slob dpon gyi zhabs la phyag btsal
nas/ de bdag yin pas khyed kyis gsungs pa bzhin bdag gis bgyid do zer ro/ /slob dpon gyis 'o na dang por sangs rgyas pa'i sku bzhugs pa'i lha khang gcig bzhengs/ de'i
sgo gong du nga'i gzugs shig byas/ der dge 'dun gyi sde btsugs nas dge 'dun brgya phrag gcig gi 'tsho ba sbyor/ mchod pa byed pa'i dus su dang po sangs rgyas pa'i rten la
mchod/ de nas nga'i gzugs la mchod pa byas te/ de nas khyod rang gi lha rten la ma he la sogs pa mi gsod par 'bras chan dang khur ba la sogs pa'i mchod pas tshim par byed
na khyod brlag par mi byed/ de ltar mi byed na brlag par byed gsungs pas/ kho na re/ sangs rgyas kyi bstan pa 'gribs shing nyams dmas nas 'gro bas da lta dge 'dun gyi
sde btsugs kyang myur du zhig nas 'gro bas mchod mkhan mi 'ong / nga la mchod pa byed pa mang po 'ong bas de'i phyed slob dpon la 'bul/ bstan pa gnas kyi bar du nga'i 'dir
bzhugs nas mchod gnas mdzad dgos zer bas/ slob dpon gyis de ltar zhal gyis bzhes te bzhugs/ khos dge 'dun gyi sde btsugs/ slob dpon gyi sku bzhengs/ phyi pa thams cad kyi
dang por nang pa'i rten/ de nas slob dpon la mchod par byed/ de nas dbang phyug la mchod par byed de/ de nas slob ma ral pa can phyir 'brangs pa de bdag nyid dang rtogs
pa cung zad mi mnyam pa mnyam par byin gyis brlabs nas/ rdo rje'i tshig rkang gnang ste/ shar phyogs su song la rdo rje theg

pa'i sgo nas sems can la phan thogs par gyis shig gsungs nas btang ba ni nag po pa chung ba ste/ yul lho phyogs karNa pa yin pas kahNa pa zhes zer ro/ /slob dpon gyis sau ba
nA thar de bzhin du bya ba byas te/ 'dzam bu gling du brtul zhugs kyi spyod pa byed 'phro re zhig bcad nas gzugs de nyid la thim yang zer/ gzugs ma yin/ slob dpon nyid
yin yang zer/ la las lus de nyid mkha' spyod du gshegs kyang zer/ de la phyi rol pa ba li na ha ra zer/ sangs rgyas pa ba li nA tha zer/ stobs kyi mgon po bya ba yin/ gnyis
ka mthun par birWa pa zer/ da lta'ang de na bzhugs te/ ji srid nyi zla gnas kyi bar du bzhugs su gsol zhes grags/ kha cig na re/ rgya gar dbus kyi si ro pa zhes bya ba'i
ming gis glang po che nyi ma 'char ba btul te/ rtsod pa'i dus su sems can la phan btags so zhes zer ba de yin par grags zhes zer ro/ /de'ang rgya gar dbus kyi rnal 'byor
pa si ro pa zhes bya ba de/ rgyal po shing rta can bya ba 'dul du bzhud pa la rgyal pos 'di glang po che smyon pa'i drung du thong zhig gsod kyis zer nas btang bas/ glang
po ches snas bteg nas khri la bzhag /phyag dang bskor ba byas so/ /glang po che des 'jig rten du grong khyer bshig pa la sogs pa gnod pa chen po byas pa la de btul nas/
der rgyal po na re/ nags gseb tu chugs la me phyogs bzhi nas thong zhig zer nas/ me btang bas sems can mang pos bskor nas ma tshigs pas/ der rgyal po dad nas sangs rgyas
kyi bstan pa la bcug /de birWa pa yin zer/ yang bhi me sa ra zhes pa bsdus pa la lan cig byon te/ mdor na lan gsum byon zer ro/ /de

lta bu'i rnal 'byor gyi dbang phyug birWa pas brtul zhugs kyi sgo nas sangs rgyas kyi bstan pa la bya ba byas pas/ bstan pa rgyas te mu stegs pa ming yang med par byas so/
/de la spyir bstan pa la bya ba byas pa gsum ste/ chos rgyal mya ngan med kyis dbang phyug gi sgo nas bya ba byas/ slob dpon chos grags kyis rtsod pa'i sgo nas bya ba byas/
rnal 'byor dbang phyug birWa pas nus pa'i sgo nas mu stegs kyi ming med par btang / sangs rgyas kyi bstan pa rgyas par byas te bya ba byas so/ /de lta bu'i rnal 'byor
gyi dbang phyug de la sprul pa'i sku ye shes kyi mkha' 'gro ma lha mo bco lngas dbang gi chu bo ma nub pa la sogs pa snyan brgyud bzhis byin gyis brlabs shing gdams/ des
shar phyogs kyi nag po pa la/ de nyid rtogs pa cung zad dman pa la de'i don du slob dpon gyis rdo rje'i tshig rkang mdzad nas gnang / des dbus kyi rnal 'byor pa Da ma ru
pa la/ de'ang Da ma rus rtsed mo byed cing / Da ma ru thogs pas Da ma ru pa'am dharmA pa bya ba chos pa bya ba'ang zer/ des a wa dhu tI pa bya ba byis pa mang po'i gseb tu
rtsed mo byed/ ri mo 'bri zhing gnyis spangs kyi spyod pa mdzad pa de la/ des shar phyogs kyi rgyal po'i yi ge pa/ ka yasta pa'i rigs rin po che'i rigs kyi yi ge pa bya
ba/ bskyed rim la brtan pa thob pa/ sprul sku 'ga' mthong ba/ rdo rje dril bu nam mkha' la 'jog nus pa/ grong 'jug la thogs pa med pa/ nus pa mngon sum mdzad pa kA yastha
pa ga ya dha ra zhes pa la gdams so/ /des mi bskyod rdo rje la/ des zhe sdang rdo rje la/ des rol pa'i rdo rje la/ des mi bskyod rdo rje sa skya pa la/ des rje btsun la/
des chos rje pa

la/ des tshogs sgom pa la/ des skye 'chi la dbang thob cing mngon shes rdzu 'phrul la dbang thob pa'i nyan po pa la/ des 'jam skya pa/ des mkhyen brtse'i mnga' bdag dpal ldan
pa la'o/ /yang 'phags pas bla ma zhang / des dga' ldan pa kun bsod la/ des seng ge'i mtshan can la'o/ /yang bla ma zhang gis mkhyen brtse nus mthu phrin las bsam gyis
mi khyab cing / dag snang la sogs pa bsam gyis mi khyab pa'i yon tan can/ bla ma bsod nams dpal la snyan brgyud bzhis gdams so//gnyis pa lam gyi rnam gzhag ni/ lam skor dgu
po 'di dag la slob dpon drug gi dgongs pas gnad du che ba drug bzhed de/ de'ang slob dpon padma badzra'i zhal nas sangs rgyas ye shes zhabs kyi mdzad pa'i sgrub thabs
kun tu bzang po las/ tha mal rnam rtog rgyun 'di ma gtogs par/ /srid pa'i sdug bsngal gzhan dag yod ma yin/ /des na de dag gzhom par bya ba'i phyir/ /thabs ni bskyed pa'i
rim pa bsgom par bya/ /zhes dang / rdo rje gur las kyang / phal pa'i gnas skabs gzhom pa'i phyir/ /bsgoms pa yang dag rab tu grags/ /zhes dang / 'on kyang mi gtsang ba'i
tshad sbyang bar bya ba'i phyir de bzhin gshegs pa'i sku gzugs rab tu bsgom par bya'o/ /zhes pa'i rjes su 'brangs nas/ 'khor bar skye bar byed pa srid pa'i sdug bsngal gyi
rtsa ba ni tha mal gyi rnam rtog yin la/ de'i gnyen po bskyed pa'i rim pa/ lha'i nga rgyal ni dkyil 'khor yin pas bskyed pa'i rim pa bsgom pa gnad du che'o zhes bzhed/
slob dpon klu sgrub kyis/ srid pa'i sdug bsngal gyi rtsa ba nyon mongs pa yin/ de'i rtsa ba rlung yin pas/ rlung la sems brten nas rnam par rtog

pa'i 'du 'phro byed pas/ sems kyis rlung zin/ sems gnas/ des rnam rtog 'phro 'du thams cad 'gags pas rlung bsgom pa gnad du che bar bzhed de/ gsang 'dus rim lnga las/ rlung
rnams phra ba'i gzugs kyis ni/ /shes dang yang dag 'dres gyur nas/ /dbang po'i lam nas byung nas ni/ /yul rnams la ni dmigs par byed/ /ces gsungs so/ /slob dpon sa ra ha'i
do ha las/ til gyi shun pa tsam gyi zug rngus kyang / /'gro rnams sdug bsngal 'ba' zhig skyed par byed/ /ces dang / gang la zhen pa yod na de yang thong / /rtogs par gyur
na thams cad de yin te/ /de las gzhan zhig sus kyang shes mi 'gyur/ /de yang shes na thams cad grol bar 'gyur/ /zhes pa la sogs pa'i rjes su 'brangs nas slob dpon tog
rtse pas/ 'khor ba'i sdug bsngal gyi rtsa ba dngos po la mngon par zhen pa'i rnam rtog yin/ de'i gnyen por de kho na nyid kyi don phyag rgya chen po bsgom pa gnad du che
bar bzhed do/ /slob dpon rdo rje dril bu pa'i zhal nas/ 'khor ba'i rang bzhin rgyu rnam rtog dang / 'bras bu duHkha yin te/ de'i gnyen por mi gnas pa'i mya ngan las 'das
pa'i rgyu ting nge 'dzin 'di dgos/ de la sems can gyi rgyud la 'bad rtsol byas kyang bla ma'i byin rlabs med na sems la zag med kyi ting nge 'dzin mi skye bas sangs rgyas
kyi ye shes mi 'jug /bla ma dang mkha' 'gro'i byin rlabs zhugs na ting nge 'dzin skye bas bla ma'i byin rlabs gnad du che bar bzhed de/ bde mchog rim lnga las/ bla ma'i
byin rlabs tsam gyis ni/ /skad cig nyid la 'byung gang yin/ /'khor lo sdom par sbas pa yis/ /byin rlabs rim pa bshad par bya/ /zhes

dang / brtag gnyis las kyang / 'di ni byin rlabs rim pa'i phyir/ /kun mkhyen ye shes de lta bu/ /zhes pa ltar/ rdo rje'i tshig rkang las kyang / lam zab bla ma zhes gsungs
so/ /slob dpon indra bhu ti la sogs pa rnams kyis/ 'khor ba'i rang bzhin duHkha yin/ /de de'i gnyen po bde ba yin/ /bde ba phyag rgya bsten pa las 'byung bas bde ba'i lam
phyag rgya bsten pa gnad du che bar bzhed de/ dbang yon tan rim pa las/ bde bas bde ba chen po kun/ /'khor ba'i sdug bsngal gcod byed cing / /mya ngan 'das pa'i go 'phang
mchog /'thob par 'gyur zhes rgyal bas gsungs/ /zhes gsungs so/ /slob dpon birWa pas 'khor ba'i rang bzhin sdug bsngal yin la/ de thams cad kyi rtsa ba rten 'brel bcu gnyis
lugs 'byung du 'khor zhing 'khyams la/ de'i gnyen po rten 'brel bcu gnyis lugs ldog shes dgos/ de'i gnad ma shes na dkyil 'khor bsgoms pa dang / stong nyid kyi ting nge
'dzin la sogs pa bsgoms pa nyid kyang bar chad du 'gro ba'i skabs srid/ rten 'brel gyi gnad shes na nyon mongs pa rnam rtog nyid lam gyi mchog tu 'gyur bas na slob dpon
'di rtog pa'i gnyen po rtog med dang / sdug bsngal gyi gnyen po bde ba ni mi bzhed de/ nyon mongs dang / sdug bsngal dang / rnam rtog dang / 'dod yon la sogs pa nyid la
brten nas/ lam gyi gnad kyi nyams myong lta ba dang / grub mtha' dang / lam gyi rtags dang / mthar thug 'bras bu'i rtogs pa 'byung bar bzhed la/ de'i gnad rten 'brel lnga
gnad du che bar bzhed de/ rdo rje'i tshig rkang las/ rten cing 'brel bar 'byung ba

lngas lam yongs su rdzogs pa'o/ /zhes gsungs te/ rten 'brel tshogs na me 'byung ba bzhin du bskyed rdzogs kyi rten 'brel tshogs pa gnad du che bar bzhed do/ /de ltar slob dpon
drug gi bzhed pas gnad du che ba drug las kyang / gzhan lnga po'ang rten 'brel lnga gnad du che ba 'dir 'dus pas/ lam 'di ni sgro skur thams cad dang bral ba'i lam yin
no/ /de ltar bla ma'i gsung dang dam pa'i ngag /brgyud pa'i tshig la rig pas legs dpyad nas/ /mtha' gnyis spangs te brgyud pa'i bla ma yi/ /mdzad spyod rmad byung ngo mtshar
dpag yas las/ /che longs tsam zhig bsdus nas 'dir bkod do/ /dam pa'i yon tan gting mtha' mi dpogs shing / /bdag blo srin bu me khyer lta bu yis/ /mos pa'i blo yis cung
zad dpyad pa la/ /nongs pa gang de bla ma'i tshogs la bshags/ /dge bas rtag tu bla ma'i zhabs padmor/ /gus pas bsten cing de dag thugs rje yis/ /nye bar bzung ste sangs
rgyas sar bgrod shogColophon/bla ma brgyud pa'i rnam thar ngo mtshar snang ba zhes bya ba 'di ni/ rdo rje 'dzin pa bsod nams rgyal mtshan dpal bzang pos nyi sgrol gyi
lo sa ga zla ba'i nyer gsum la kha'u skyed lhas kyi dgon par sbyar ba'i yi ge pa ni dge ba'i bshes gnyen shes rab rdo rjes bgyis te mthar phyin par grub pa'o/ /sa mApta mi
thI//

